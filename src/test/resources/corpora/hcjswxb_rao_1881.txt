例言六則|饒玉成|HCJSWXB_RAO_1881|FRONTMATTER|一是編創自善化賀氏尚有續編未出自言蓄願甚奢未得成全璧道咸以後世變日新人才輩出鴻篇鉅製代有傳書茲刻廣為搜輯都為續編以資博覽而便繙夗巾非敢云踵前之美_一前編通達治體綱舉目張擇言必精實事求是旨歸各別條理袟然茲之續輯亦皆依類分編曷敢亂其義例__一前編所選肇始　國初訖於乾嘉茲編於道咸同光四朝之文博采兼收各極一時之盛惟前編已選諸家間有未窺全豹者特選登一二以補所闕__一古今氣運平陂迭乘措施因之互異我　朝同光繼統　簾聽清肅蔚成中興其間名儒碩輔於吏治兵制鹽課錢幣漕河諸大政莫不因時制宜變通盡利成效昭然凡奏疏之見於邸抄議論之見於專稿者斟酌損益美不勝收茲擇其九者彙存之餘尚多從割愛__一洋務為千古創局前編略而不詳近日有志經世之士類皆於此力肆講求茲編於臣工之奏章私家之箸述凡有涉於防海通商各事宜皆為采入冀為留心時務者之一助__一前編宏通博雅風行海內嘉惠無窮自維風塵末吏見聞域於方隅編校尚多?誤鴻篇之惠指南之貽是所望於　君子_
皇朝經世文編續集序|李元度|HCJSWXB_RAO_1881|FRONTMATTER|　　經世文編之目昉自明華亭陳臥子先生近年善化賀耦庚督部輯皇朝經世文編百二十卷參訂者為邵陽魏默深先生去取矜慎海內風行不愧經世之目蓋學術之途三曰義理曰政事曰文章即古所稱三不朽亦即聖門德行政事文學之科也凡義理與政事必藉文章發明之義理之說聖賢及儒先備矣政事則與時變通一代之興其典章制度率斟酌古今之宜而出之或藏在冊府或勒為官書或散見於私家之著述莫不有文武之道焉文之至者可以載道其次則明道又其次則道政事漢儒所稱實事求是皆為經世計也自雕蟲篆刻之習盛文章與政事始判為二文不關於政理之得失則虛車而已矣鞶帨而巳矣世何貴有是文哉今以經世求文則文章與政事合義理即在其中矣談義理者雖窮極要眇尚或可以空言樹幟政事則宏綱細目坐而言即起而行章之以文其量可以經天緯地次亦可備國家之掌故蓋文能經世始為有用之文然則經國之大業不朽之盛事固在此而不在彼歟賀氏之編成於道光中葉汔今餘四十年名卿巨子鴻達魁壘之彥接踵輩出宜必有蒐討而賡續之者饒新泉通守篤素好古吏隱湘中公暇取近時文章家擇其言之足以經世者用賀氏法分隸八條目以類相從名曰經世文編續集亦當世得失之林也夫政事隨時而損益其因革異同之成?則具見於文章故同一河也昔之南行者今則北矣同一漕也昔之河運者今則海矣同一鹽也昔用綱法者今則票矣同一兵也昔用旗營者今參以練勇矣同一邦交也昔之交易口外者今則朋遊中土矣其他禮樂刑政並有變通蓋自賀氏成書後數十年間而政事之沿革已若此宜文之日出而加盛也有一代之政事即有一代之文章萬古日月光景常新雖百世可知也後之君子計必有賡墜緒而引而日長者矣_光緒七年八月平江李元度序__　_
經世文編續集序|孫桐生|HCJSWXB_RAO_1881|FRONTMATTER|　　經濟與文章非兩途也後人每歧而二之予謂有經濟斯有經天緯地之文章六經之文扶世翼教經濟之文章也括六經以為文則文章莫非經濟漢之董賈晁劉唐之陸敬輿韓昌黎劉蕡宋之歐蘇文忠李忠定陳同甫明之王文成孫文正其功業彪炳宇宙而文章照耀古今蓋經濟之儒實為文章之匠也其志存乎報主立功其心切於民生利病慮之深籌之故其為文也如萬斛泉源?地湧出凡以自抒其心得無心於為文而文章自足以垂不朽我　朝人才輩出自賀耦庚尚書選經世文編一百二十卷精之為性命倫常粗之為日用飲食大之為禮樂兵農小之為簿書錢穀部居別白綱舉目張有經世責者誠究心焉實足為仕學之津梁濟世之寶筏也距今又五十餘年江右饒新泉別駕覃心竹素有志編纂考墜文於故家遺俗猶有存者不忍聽其湮沒彙集數百篇附於各卷篇末名曰經世文編續集誠以我　朝世教昌明文運鼎盛作者繼起不一其人具在?國經野名公鉅卿碩畫訏謨維持世道固無愧乎黼黻　皇猷乃若風塵下吏韋布儒生規切時勢指陳得失蓋其愛國之念無間於崇卑憫人之心靡殊於窮達昔伊川程子謂人於國家大事知而不言為名教罪人蓋古之君子明於君臣之義究乎理亂之源吐詞為經無所避忌忠之至厚之至也嗟乎一代人才足供一代之用不達而在上必窮而在下當其盛也遠猷定命著於辰告當其衰也忠言讜論藏之名山唐虞三代之隆都俞吁咈之休所為睪然高望而滿志也_光緒六年歲在庚辰仲秋月上　　澣巴西孫桐生小峰甫序__　_　　粵稽三通迭興創演義例引伸孳乳各有續編其傳之久者有雲閒王圻氏續通考一書凡以張闟王猷發揮文府損益酌乎先代通變合乎時勢纂述之善嘉惠之勤蔑以逾茲聖清廟算緝熙亮工份有(或)維新炳望散之業中興樹方召之績是故宰執庶司對?而奏記鴻儒碩生論今而蒐古莫不回端竟委指事類情成一家之言規萬世之利吾鄉賀耦?先生迺綜貫百氏彙為總集曰經世文編肇自　國初迄於乾嘉甚盛舉也自時厥後代祀歷更治法浸?由後前??具在以前賅後曲折難盡生其閒者遞有撰述鉤攷之力或勝前秀夫非炳?之鍾毓氣機之闔闢日出而無窮哉苟非廣為甄錄以繼先士編摩之盛將見典冊渙而難紀馨逸絕而弗賡通方之儒咫聞之子並嗟望若靡得津逮饒新泉別駕有慨乎此爰取賀先生之書求其端緒銳意踵事為卷若干分門若干其自康雍乾嘉四朝巨人長德以及山林隱逸之士依類搜補道咸以?平陂迭棄時局孔殷粵事既起邊防復亟毅廟膺期芟夷廓清名臣奏疏諸家文藝有裨實用皆以類聚合之前編蔚為巨觀視關中張君鵬飛補刻更為精善矣先是賀先生之書別駕曾刊袖珍本行世茲復增刻續編於後爵幸與校之役書成問序於爵竊維簿尉本進士之官經義為斷獄之準別駕筮仕吾楚補長沙尉升階百里循良嚮用正未有艾?復從容藝林商搉經濟陰惠及物人推儒吏實事求是慕彼河閒勒為一書茲?哲異日通播海內將與王圻氏之書後先方軌不其瑋與抑又聞之古無所謂經世之學也學禮而已儀徵相國之言曰治周禮者兼治　大清會典是書前續兩編大都以經術發為治術學者毋歧而二之則庶幾乎阮氏治經之法亦無負賀先生集思廣益之盛心也夫_光緒六年歲在上章執徐壯月　　湖南善化俞錫爵拜撰__　_
自序|饒玉成|HCJSWXB_RAO_1881|FRONTMATTER|　　經世之才後先繼起經世之文亦後先迭出囊括萬有籠罩八紘研造化之精窮天人之秘推盛衰之理清治亂之源凡以紀綱道德經緯政刑或因時地以制宜或權古今而應變名言妙義各自成篇然非廣為?輯而會萃之則雖博通偉之文足以顯當時傳後世者亦皆任其銷沈散失何由?觀而盡識之乎玉成江右輇才自咸豐乙卯?發來湘旋補長沙縣尉投閒置散不敢談當世之務歷任既久公暇遂多典獄恤囚而外惟以課兒校書為樂善化賀耦耕中丞舊輯皇朝經世文編仿吳江陸朗甫先生切問齋文鈔之刻而宏富過之玉成既重刊袖珍本行世復取乾嘉以前鉅制名篇未經選入者及張君補山所刻之補編擇最美者仍採彙入此集命兒輩抄錄又續輯道咸以後五十餘年中名公著作有關世道之文得數百篇經李次青方伯鑒定塾師吳曜堂明府詳為校閱並商之孫小峰太守俞鶴?部郎同為釐訂博收而約取之亟付手民以公同好有經世之權者或操是為左券而更能變通盡利施措咸宜經濟文章合為一事庶幾發揚洪烈翊贊皇猷亦且顯當時而傳後世則是編未始非博雅之一助云爾_光緒辛巳撫州饒玉成新泉氏識於星沙尉舍__　_
儀宋堂後記|邵懿辰|HCJSWXB_RAO_1881|卷一學術一原學|三代之下。道義功利離而為二。而猶幸道義得附功利而存。何也。曰孔子雅言詩書禮。翼周易。因魯史成春秋。其後?弟子相與撰次。其言辭行蹟為論語。而又各以意推衍為大學中庸七篇之書。經火於秦。論語伏於屋壁。大學中庸汩於戴記。而七篇夷於諸子豈經書之藏顯固有時乎。何尊慕而信用之者少也。漢武帝始以英傑之才。崇嚮儒術。用孔子六經。收召當世賢良俊茂之士。其後遂為成格。而史遷讀功令。乃至廢書而歎。班固繼譏之。以謂儒道所由廣祿利之途然耳。明太祖既一海內。與其佐劉基。以四子書章義試士。行之五百年不改。以至於今。議者又謂以排偶之文。汩傳疏之體。束髮小生。哆口執筆。代聖人立言。為侮聖傷道之大者。夫二君誠不能以道義躬先天下。不得已而為此制。蓋亦阨於世變。而其為效亦有以陰福天下後世而人不知。且使秦漢迄元明。至今二千餘年之久。田不井。學不興。聖君賢宰不間出。苟無孔子之六經。與夫有宋程朱所手定四子之書。在天壤之間。如飲食衣服常留而不敝。則夫乾坤幾何而不毀壞。人類幾何而不絕滅耶。徒以功令之所在。爵賞之所趨。故雖遐陬僻壤。婦人小子。皆能知孔子之為聖。程朱子之為賢。名言於其口。而允出於其心。猝不知其納於義理之域。是其為效固已奢。而澤天下後世固已博矣。二君者以功倡天下。而道賴以尊。以利誘天下。而義賴以著。蓋於此非甚失者。向使漢不以經術進人。明不以制義試士。雖聖賢精通。與天地相憑依。必不至歸於泯滅無有。然亦安能家喻戶曉。焯然如今之盛邪。不察是而尤之。亦徒好為高論。而未達事實之過也。余友蘇君厚子為正誼明道之學。而棄科舉十年於茲矣。名其堂曰儀宋。屬余為之記。蓋既以志其趨向。而亦以病夫世之穿鑿新異。名為漢學者。夫漢學長於考訂。宋學長於義理。固不可疇為輕重。然自明至今。所承皆宋學也。士大夫必用四書義進其身。程朱之傳注。童而習之。既長而畔焉。何異蟲生於苗而還食其葉。其為?學也。大矣。余於茲未暇與辨。而且論古今學術之通乎。世變者若此。俾夫學者知循今之法。猶可恃以安。而無為譁世取名。徒得罪聖人。而卒不得而變經常之制也。是為記。_
原學|廖連城|HCJSWXB_RAO_1881|卷一學術一原學|士風之日薄也。人才之日衰也。?由失乎古人為學之旨矣。古人讀書求道。莫不效先覺之所為。以成己而成物。降至衰周之世猶然。故其時有孔子出焉。有七十子出焉。又有子思孟子出焉。又有樂正子萬章公孫丑出焉。又有荀子出焉。甚至老聃莊周楊朱墨翟之徒。攻乎異端。與先覺不同道。然老莊效先覺之無為而過者也。墨翟效先覺之仁而過者也。楊朱效先覺之義而過者也。猶不失乎古人為學之旨。特效之而過。舉一廢百。不可以為訓耳。?古人無有僅以讀書畢為學之功者。更無有僅以讀書供賦詩作文之用者。此士風之所以厚。人才之所以多也。自科舉之制興。國家以詩文取士。士始務記誦獵浮華。日講求賦詩作文之法。以售有司。而為學遂不過讀書矣。讀書遂不過供賦詩作文之用矣。更有取時尚之詩文。揣摩剽竊。弋取科第。而束五經諸史於高閣者矣。求其志道據德。見先覺於羹牆而亦步亦趨者。惟豪傑之士為然。而豪傑之士。豈可多得哉。昔人云朝廷教養。父兄淵源。師友講習。三者備而後人才出。今朝廷之教養。教養乎詩文也。父兄之淵源。淵源乎詩文也。師友之講習。講習乎詩文也。士風之薄。人才之衰。亦何足怪。然則居今日而欲培士風。育人才。亦惟使學者效先覺之所為。以不失乎古人為學之旨而已矣。夫所謂效先覺之所為者何也。先覺固先得我心之所同然者也。知先覺之所知。以復吾心之良知。由博反約。而道以明。行先覺之所行。以盡吾性之良能。由勉幾安。而道以立。是故以之為己則自慊。以之為人則人安。以之為天下國家。則天下國家無不從欲以治。斯學也。何學也。曰斯吾所謂學也。以讀書盡參天兩地之能。非僅以讀書供賦詩作文之用也。君相以斯學倡於上。始可謂德政。師儒以斯學講於下。始可謂善。教吾儒以斯學責諸己。始可謂正學。_
學論|方濬頤|HCJSWXB_RAO_1881|卷一學術一原學|學一而已。不窮經。不可以為學。不講道。不可以為學。窮經者何。訓詁之學也。漢學也。講道者何。義理之學也。宋學也。有訓詁之學。而後義理不蹈於空虛。有義理之學。而後訓詁不鄰於穿鑿。二者相需為用。而弗容以偏勝也。學一而已。何為漢。何為宋哉。夫六經為載道之文。實賴東漢經師箋疏傳註。紹述而闡揚之。二千年來禮樂典章名物度數。俾考古者得所師承。實力求是。其有功於聖經賢傳者。固不小也。烏得以尋章摘句為無足重輕也耶。此所謂樸學也。有宋諸儒。幸生經學昌明之後。爰乃發明義理。以佐訓詁之不足。而聖人率性修道之旨。遂以大白於天下。濂洛關閩。其傳日廣。至今勿替。此所謂正學也。然而守門戶之見者。則挾漢攻宋矣。則尊宋鄙漢矣。則謂講學之風既盛。而朋黨扺排。?固延海內矣。則謂抱殘守缺。曲學阿世。而歸?於一二鉅人長德之敗壞人心風俗矣。近則漢學寖衰。而宋學大熾。至痛詆漢學而等之於戰國之楊墨。晉宋之老莊。謂其能亂天下也。嗚呼。豈公論哉。漢儒之學為樸學。宋儒之學為正學。後之學者。當兩宗之而取其醇。舍其疵。樹其閑。決其障。曉然於訓詁之非義理弗明。義理之非訓詁弗著。合樸學正學而一以貫之。無穿鑿之害。無空虛之病。斯處則可以為師儒。出則可以為卿相。講讓型仁。化民成俗。舉凡天下國家之道。要皆由小學以入大學。而始克底於成也。而乃漢之。而乃宋之。此唱彼和。靡然從風。逞其語言文字之工。?為黨同伐異之說。囿於管窺蠡測之隘。發為憤世疾俗之談。彼其人方自以為目空萬古。獨有千秋也。嗚呼。亦烏知奴僕孔鄭墨守程朱者之均為學中之?也歟。間嘗取魯論而繹之。子曰。我非生而知之者。好古。敏以求之者也。吾謂漢儒近之。又曰。吾嘗終日不食。終夜不寢。以思。無益。不如學也。吾謂宋儒近之。子貢曰。夫子之文章。可得而聞也。夫子之言性與天道。不可得而聞也。吾謂漢學宋學之得失。可以此斷之。學一而已。何為漢。何為宋哉。_
崇正學|蔣琦齡|HCJSWXB_RAO_1881|卷一學術一原學|處多事之秋。而高談理學鮮不以為迂矣。豈知世之治亂。原於人心風俗。人心風俗原於教化。教化原於學術。正學不明。欲以施教化。厚風俗。致太平。必不可得矣。是學術者政教之本也。國初理學。調停於朱陸之間。其實沿前明餘派。所宗尚者陸王。而孫奇逢湯斌李容諸人。敦崇實踐。類能救姚江末流之失。其粹然為程朱之學者。不過陸隴其張伯行數人。賴　　　聖祖仁皇帝。表章扶持。一以程朱為歸。於是正學昌明。國運隆盛。人才輩出。流風餘韻。至今賴之。而毛奇齡閻若璩之輩。揚孔鄭之餘波。為考據之漢學。與程朱相難。亦肇於其時。迨至乾隆。文治日盛。好古力學之士。益以考訂博洽相尚。厭性理之空談。以記誦為實學。中葉開四庫之館。紀昀等司其事。鉤元提要。凡遇宋儒之書。必致不滿之詞。微詞譏刺。於濂洛關閩為尤甚。風尚所趨。於是乾嘉以還。遂以宋儒為詬病。性理道學。?相鄙夷。偶一及之。藉供笑柄。翁方綱之不背程朱。適成左袒。姚鼐之文以載道。終屬支離。雖有一二豪傑。如陳法韓夢周偶出其間。類如捧土塞河。無所補救。?周程張朱之學。至是或幾乎熄矣。夫以性道之空談。較見聞之賅洽。誠覺漢學實而宋學空矣。然亦思聖賢之學。果何學哉。非以學為人子。學為人臣。入事父兄。出事長上者耶。以身心之踐履。較口耳之記誦。果何實而何空也。又?文字訓詁。器數刑名。為道所寓。不可以為道。講求既精。反躬無毫末之涉。文為制度。宜於古或不宜於今。束髮受書。至於槁項。討論精詳。臨事不獲一用。夫洽聞殫見。著作等身。乃於天理民彝之實。身心國家之要。漠然初未介意。概乎其未有聞。此可謂之學哉。宜夫世教衰微。人道匱乏。士無氣節。民不興行。陵夷流極。以有今日。今則加以泰西新入。?為利誘。充塞害政。尤未知所底止。然則欲正人心。厚風俗。以圖太平。非崇正學以興教化不能也。則曷不仰法　　　聖祖提倡宗風。退孔鄭而進程朱。賤考據而崇理學。今世之能為宋學者。如倭仁李棠階已為碩果之餘。宜隆以師儒之任。責以教胄之事。如古之胡瑗孫明。復就成均以設科。如近代之湯斌。雖公卿可從請業。優崇其恩禮。而鄭重其事。以風示天下。豪傑興起。四方風動。是在朝廷轉移間而已。夫上行下效。捷如影響。君師合統。尤易見功。果能表章扶持。以承先聖。將正教昌明。邪說自沮。上禮下學。賊民自以不興。孝弟忠信。可使制挺。以雪國恥。臣之所請崇正學者此也。_
格物說|李元度|HCJSWXB_RAO_1881|卷一學術一原學|格物之說。程朱備矣。程子謂或考之事為之著。或察之念慮之微。或稽之文字之中。或索之講論之際。朱子則謂必使學者即凡天下之物。因其已知之理而益窮之。以求至乎其極。論者頗疑天下之物無窮。格物者從何起訖。王陽明嘗格庭前竹。七月不能明。幾至成疾。遂力宗古本大學。與程朱異趣固其樂趨簡易。亦繇程朱之說。無一定準繩以示之則。故反疑其支離。苦其空闊。其實物字本有古訓曷若。以經解經之為確也。周禮大司徒以鄉三物教萬民而賓興之。一曰六德。知仁聖義中和。二曰六行。孝友睦?任恤。三曰六藝。禮樂射御書數。司徒之教。即大學之教也。大學所格之物。即鄉三物之物也。蓋古者人生八歲。皆入小學。教之以洒掃應對進退之節。禮樂射御書數之文。則所謂六藝者。小學已啟其端矣。及其十有五年。皆入大學。而仍必及六藝者。誠以禮有五樂有六。射御各有五。書有六。數有九。皆至理所寓。終身由之不能盡。小學僅啟其端。又洒掃應對進退之事多故。必於入大學時益窮其理也。然藝主文。文不可無行。故先之以六行。行主用。用不可無理。故先之以六德。若是者孔子嘗用之矣。子以四教。文六藝也。行六行也。忠信六德也。先六藝而後六行六德著。所謂博學於文約之以禮亦所謂下學而上達。繇小學入大學之節次正如此也。大司徒之教先六德六行而後六藝者。所謂入孝出弟謹信親愛。行有餘力。則以學文。蓋孝弟六行中事。謹信親仁六德中事。學文六藝中事也。繇本及末。因源及流。義固各有當也。夫大學既為初學入德之門。三綱領。八條目。先儒謂學者之格式也。既為格式則必使學者確有所持循。何至始基之一條。反若虛懸無薄。而又不為之詮釋其義乎。惟實之以鄉三物。則表裏精粗無一不備。又係先王之大經大法。載在周禮。與大學之載在禮記。可互相發明也。周之盛時。一道同風。凡入大學者。莫不奉為憲典。共知共行。更不待作傳以釋之。經所以有此謂知至之明文。無此謂物格之文也。使程朱以此為訓。不獨無支離空闊之疑。亦無事乎補傳矣。且此訓與程朱正不悖也。程子謂考之事為非六行乎。察之念慮非六德乎。稽之文字。索之講論。非六藝乎。朱子謂凡天下之物莫不有理。物理之常窮又豈有大於三物者乎。至程朱訓格為至。?從眾說中精擇以衷諸是者也。而整菴羅氏訓格為通徹無間。義似尤精。?通其格礙之謂格。猶治亂之為亂。澣污之為污。安擾之為擾。格于上下。格于皇天。古義皆如此也。整菴篤信程朱。非陽明比也。而其論如此。然則天下之義理。豈有窮哉。_
漢學宋學論|楊士達|HCJSWXB_RAO_1881|卷一學術一原學|以一貫之道。垂萬世之教者。聖人學術之大也。執一家之說。啟後世之爭者。後儒學術之隘也。昔者六經晦於秦火。賴漢儒以師承相授受而復明。其後數百年至於宋。真儒競出。六經之旨益明。於是訓詁義理之說分。而漢學宋學之名以立。嗚呼。學術一而已矣。果何漢而何宋哉。主漢學者曰學以深明訓詁為大。無取空談性理也。宗宋學者曰。學以治其身心為要。無取漫矜考據也。是皆不然。嘗攷之諸經。漢儒重師傳。淵源有自。宋儒尚心得。研索易深。其得均。漢儒往往泥舊聞。過於信傳。宋儒或至逞臆說。果於疑經。其失亦均。故專言漢學者。其獘也。昧然於正心誠意。而戔戔於考古證今。專言宋學者。其獘也。矜言乎身心性命。而闕然於名物象數。二者皆不能無流獘。則學者其何從。自吾論之。無漢儒之訓詁。則宋儒之義理無由明。無宋儒之義理。則漢儒之訓詁無所歸。故曰學術一而已矣。鄭康成註經十誤二三。然而康成之功不可沒也。朱子廢小序。作詩經集傳。後人雖遺議紛紛。然而朱子闡述之功。尤不可及也。王弼註易。大變荀劉馬鄭之舊說。異漢學者。固不自宋儒始。且朱子之教人曰。讀經必先註疏。是宋儒初未嘗必抑漢儒以為名也。後之依附宋儒。以力排漢學者。非為學術也。求勝於毛鄭諸人而已。尚漢學者之攻程朱。亦非為學術也。不平依附宋儒者之醜詆漢儒而已。雖然程朱之學。為己之學也。非有為乎人也。近世之為漢學者。為人耳。非有為乎己也。舍為己之實。而爭勝於意氣。黨同伐異。辨端紛起。於漢儒宋儒何加損焉。夫秦越人?於庭。見者救之。未有笑之者。同室而亦?焉。路人皆笑之矣。漢宋學之爭。是同室之?也。嗟乎昔之君子。以明道而講學。今之學者。以植黨而爭名。其患中於人心者。可勝道哉。_
答友人論異教書|李元度|HCJSWXB_RAO_1881|卷一學術一原學|來書以泰西人行異教於中國。愚甿多為所惑。慮奪吾堯舜孔孟之席。謂此開闢已來未有之變。其言深痛若此。有心哉。有心哉。然某之隅見。竊謂不足慮。抑且深足為喜。不惟不慮彼教奪吾孔孟之席。且喜吾孔孟之教將盛行於彼都。而大變其陋俗。請畢吾說以廣足下之志焉。?堯舜孔孟之教。為天地立心。為生民立命。乃乾坤所繇。以不敝者也。天地之生。人為貴。人之道。以倫常為本。彼際天並海之夷。以千百國計。皆人也。有血氣即有心知。皆可以人道治之者也。特自古不通中國。又相去七萬里。禮聞來學。不聞?教。故末繇近聖人之居。而聞其教耳。天誘其衷以互市。故朋遊於中土。而漸近吾禮義之俗。彼自知前者之蔑棄倫紀。不復可以為人。有不幡然大變其故俗者邪。天主[耶](邪)穌教。僅法蘭西一國耳。然且諸國皆擯之。不使闌入其境。?亦共知共陋矣。惡能加毫末於堯舜孔孟之教哉。且子未讀中庸乎。惟天下至誠能盡其性。則能盡人之性。能盡物之性。物之性且當盡。?彼固人也。同在並生並育中。聽其自外倫紀而終失其性。其何以贊天地之化育。而與天地參乎。天心仁愛。聖人有教無類。必不忍出此也。聖人之道。譬如天地之無不覆幬。無不持載。是以聲名洋溢乎中國。施及蠻貊。舟車所至。人力所近。天之所覆。地之所載。日月所照。霜露所墜。凡有血氣者。莫不尊親。故曰配天。此正堯舜孔孟之實錄也。其曰舟車所至。人力所通。則以大地九萬餘里。尚有舟車人力所不及者。今此通商諸國。天假其智慧。?火輪舟車以速其至此。聖教將行於泰西之大機括也。繼諸國而來者。後將不知其紀。堯舜孔孟之教。當遍行於天地所覆載之區。特自今日為始。造物豈無意哉。且夫堯舜孔孟之教在中國。亦以漸而及也。堯舜都冀州。其時惟今山西山東直隸河南陝西數行省為中原。餘皆要荒服也。孔孟時吳越荊楚。尚以蠻夷擯之。宋以來。三江兩湖閩浙黔滇川粵始大盛聲明文物。視鄒魯不少讓。謂非聖教之自近而遠。自狹而廣歟。至若唐虞之苗。三代之玁狁。獯鬻犬戎。漢之匈奴。晉之氐羌。唐之吐番回紇。宋之契丹。其故俗類皆斁彝倫。娶同姓。兄收弟婦。弟室兄妻。習然不為怪。自元魏遼金分主中國。其俗即已大變。元大一統稱尤盛。今之西北蒙古邵皆元裔也。世為　國家臣僕賢哲代生。非復當年之舊矣。向使其閉關絕?不與中國通。不至今猶睢盱狉榛之故俗邪。不但此也。我　朝雍正中滇黔川楚兩粵諸蠻夷。改土歸流。亦自開闢已來。始沐　王化。至乾隆中新疆拓土二萬里。則真天下一家。中國一人矣。堯舜孔孟之教?漸推漸遠。初無一息之停也。今泰西諸國適以互市來。其必將用夏變夷。而不至變於夷也決矣。抑攷元會運世之說。堯時在午。距今不過四千年。正中天之運也。天地之氣日趨於文明。故西人之繁富靡麗。乘時以達中土。殆有氣機以感召之。其舟車器械。天文算學。亦未嘗無補於中國。天殆使之竭智慧以助中國之文明。而即以親炙中邦者。漸使染於堯舜孔孟之教。豈偶然哉。王者無外。聖人無外。天地之心更無外。當此中天景運。聖教被絕域。必自今日始矣。孟子曰。逃楊必歸於儒。歸斯受之而已。抑何必視之若。去之若浼乎。吾故曰不慮彼教奪吾孔孟之席。而喜吾孔孟之教。將盛行於彼都也。若夫自強之術。有國者所當務。豈必因遠人之狎至。而始為之所哉。偶書所見。伸紙不覺累幅。惟垂不宣。_
經義治事兩齋論|易甲南|HCJSWXB_RAO_1881|卷一學術一原學|師道立則學校隆。學校隆則人才出。才之成否。不視于其人也。而視于其所以育才者之方。師之能否辨于其品也。而尤視于其所以教人者之法。胡安定先生。為胡州教授。置經義治事兩齋。經義[齋](齊)。擇疏通有器局者居。治事齋。人各治一事。又兼一事。如治兵。治民。水利。算數之類。其在太學亦然。夫隋唐以來。仕進多尚文辭。苟趨功利。實學之不明久矣。安定先生起而正之。鄙詞章記誦之功。而以經義之討論養其德。薄尋行數墨之士。而以治事之幹濟擴其才。既有以深之于根柢。使其學切而不浮。復有以練之于材能。使其學實而可用。一時教化大興。人才輩出。游其門者。多卓然有所樹立。其次謹守繩墨。亦不失為鄉黨自好之士。夫非由于循循善誘。其法有以引人于必成之地歟。夫競虛華而忘實行者。學人之大患也。振士習而挽頹靡者。即儒之專責也。議者不察。動謂人才難得。而不知人才不難。惟在儲人才者有以鼓舞而振興之。天下誠能如安定先生者。遵其條約。嚴其督責。循其意行。而徐以俟其成就。則經世大器可備楨幹之選者。又豈鮮哉。宋學除隋唐之獘。而一以身心性命為先。關閩濂洛。如安定先生之教者且踵興矣。此理學名臣。前代所以獨推宋為最與。_
華下朱子祠記|李中孚|HCJSWXB_RAO_1881|卷一學術一原學|今夫舉一事而朝野之風教明。崇一人而古今之學術正。則朝廷有議禮之典。廟廡有配祀之位。其次祀之於其鄉。若夫寄跡之地。遙領之官。亦肖像而祠之。則出於學士景仰之私。然君子不以其私而廢之也。何者。文章之士。登臨勝概。一觴一?。猶足為山川增重。況碩儒高士之流風餘韻。所關尤鉅者哉。昔者華陰吾友王徵君宏撰。與東吳顧徵君炎武。嘗建朱子祠於雲臺觀之右。而後又建白雲祠於其中。以祀希夷先生。皆所以為斯道計。而厥功未竟。志弗慊也。越二十有餘年。而開府鄂公海至拓而新之。財賦於祿。功周於歲。與仙觀煥然。並居勝地。於時高山在仰。景行彌新。董其事者。儒學博士。李君夔龍。求予言以記其事。余惟孟子歿。孔子之道微。至宋儒出。而始有以接不傳之稽。而朱子晦翁。乃集諸儒之成。自是致知格物之學。復明於天下。而孔子下學上達之旨。人皆知所以實用其力。而無躐等空?之獘。可謂正且大矣。茲方雖非其過化之地。然?熙間。嘗受主管雲臺觀之命。故自號雲臺真逸。則其精神志意之所存。實亦所以樂乎此也。圖南先生。傳易圖之秘文。堅臥雲壑。與世偕藏。世所詫者。踵息蛻飛之說。而不知其?在周行間也。觀其答宋琪之言。亦吾儒之高蹈者。尸而祝之。不亦宜乎。開府公以大臣撫軍。政治之暇。獨能留意斯文。為二子丹檻刻桷。崇飾俎豆。其於明道傳經之功。亦既遵奉而表章之。又以補祀典之所不及。非有得於孔子之道而然與。夫其意。豈不曰天下之治亂。視乎政教之盛衰。政教之盛衰。視乎學術之邪正。學術不正。則政教無所施其權。而不至率天下而充塞乎仁義者。幾希矣。吾與以法制禁令之不從。不如使之拜跪俛仰。觀感而興起之以漸也。則斯舉所以維風教。正學術。而大臣之識。與其學俱見矣。故不辨而為之記。_
論治|孫鼎臣|HCJSWXB_RAO_1881|卷一學術一原學|天下之治奈何。人心正而得其理也。其亂奈何。禮義廉恥亡。君臣父子夫婦兄弟之倫絕。而人相食也。人之初渾渾冥冥。飢渴而飲食。朝暮而作息。男女而妃匹。其與禽獸不甚相遠也。禽獸弱肉強食。天下之人?萃州處。而不為暴者何哉。有聖人故也。聖人因人之性。而範之於道。動之以信義禮智仁。秩之以倫紀。馴之以禮樂。敕之以政刑。然後人得別於禽獸。循其理而天下治。亂則反是。由生民以來。推之至於千萬年。其?可斷而知也。人心者風俗之本也。風俗者治亂之原也。昔者成康降而王澤衰。至於春秋。篡弒烝報。非禮不道之事。靡國蔑有。然而五霸猶假信義以求諸侯。陵遲及戰國。先王之法盡壞。險詖傾危。蠶食鯨吞。詐窮力竭。胥六國而熸於秦。逞強暴之威。繁法淫刑。以毒天下。然後劉項因民不忍。起而掊之。秦亡又七年而乃定。生靈之禍。未有若是久且酷也。兩漢麤安。至三國而亂又作。司馬氏攘而有之。不能守之以德義。南北分裂。中原淪於殊俗。二百八十年之間。割為十六國。更八姓五十七君。亂與春秋戰國等。至隋而始一。暨唐而後。五代之亂。又與南北六朝等。要而觀之。則皆君不君。臣不臣。父不父。子不子。惻隱是非羞惡辭讓之心。消亡至於盡。以梟獍蒙冤。以盜賊踞神器。士大夫不知名義可畏。而包羞而忍辱。庶人獸駭狼顧。冒死趨利。而不復有上下之分。骨?之恩。烏乎。此與禽獸奚異哉。其所以至是者。非一朝一夕之故也。其始也。人心之失流為風俗。及其已成。胥天下之民溺乎其中。忘其本心。習而安之不為怪。而風俗之害。又中於人心。故泯泯棼棼。其亂常數十百年。雖有一二賢者生於其間。第能自潔其身。不污於俗而已。未能撥其亂而反之正也。非兵革代興。?除而盪滌之。使天下之民。愁苦怨思。窮而無所復入。勢不能返。然而其禍烈矣。古之聖人。知其如此。不忍其民之禽獸。自蹈於刀鑊陷?之中。惻然憂之。既謀其所以養。又思其所以教。使之有恩相維。有誼相接。不能人人整齊約束之。要使無至於亂。聖人不常出。其出也。又不必有天子之位。則以其言垂教於天下後世。而補其政刑之不逮。孔子刪詩書。修春秋。以誅亂賊。而孟子亦言仁義。闢楊墨。以閑其無父無君。__孔孟既歿。六經至漢始尊。而其時諸儒守章句為訓詁。辨名物度數而已。於聖人所以教人復其性。而閑之以道者。未之有見也。師儒之學不明。而其人主之政。有得有失。故及其亂也。與春秋戰國等。唐尚儒術。定諸經義疏。以一眾說。第循漢之舊而紬繹之。化民成俗之道。亦弗之講也。故及其亂也。與南北六朝等。宋儒修聖人之教。明義理而推本之於性命。然後道之大原得。而聖人率性修道。俾民反經而無邪慝者。其義大章。其言皆天下之公言。聖人之所不易。故有志於治天下修身齊家者。莫不由之。自宋至今六七百年。天下雖有治有亂。然君臣父子夫婦兄弟之倫。信義禮智仁之教。天下皆知之。凜凜不敢倍。雖否塞晦昧。而其明不息。守其道者。顛沛困踣。繼之以死而不悔。亂臣賊子。不得明目張膽。快其所欲而無忌。天下雖亂。而旋亂旋定。其禍不至如春秋戰國六朝五季之久且酷。嗚乎。宋儒之功於天下後世何如也。國初諸儒。矯前明講學空疏之失。讀書實事求是。務明考證。以漢經師為法。與宋儒未嘗相戾。其學未為失也。於時碩德名賢。布列朝野。急躬行而恥以言競。風流篤厚。禮教相先。號為本朝極盛。其後日久。承學者始用私意。分門別戶。造立名字。挾漢學以攻宋儒。而又有一二巨公。憑借權勢。陰鼓天下而從之。士大夫於是靡然向風。爭趨漢學。其言皆六藝之言也。其學則孔孟之學也。所託者尊。所當者破。猖狂妄行。莫之敢非。天下學術。由是大變。宋儒之書。能舉其名者少矣。至於搢紳之徒。相詬病以道學。人心風俗。流失陷溺。至於如此。尚可言哉。天下之禍。始於士大夫。學術之變。楊墨熾而諸侯橫。老莊興而氐戎入。今之言漢學者。戰國之楊墨也。晉宋之老莊也。夫楊墨老莊。豈意其後之禍天下若是哉。聖人憂之。而楊墨老莊不知。此其所以為楊墨老莊。而卒亂天下也。今夫天下之不可一日而離道。猶人之不可一日而離食。人日食五穀而不知其旨。凡物之味。皆可以奪之。然而一日厭穀。必病。病久穀絕必死。今之言漢學。其人心風俗至如此。後之論天下者。於誰責而可乎。_
論語說|李元度|HCJSWXB_RAO_1881|卷一學術一原學|讀論語而知聖人之衛道嚴也。蓋舉異端及百家九流後起之流獘而悉杜之矣。所謂異端。神農之言也。老莊也。楊墨也。申韓也。釋道也。孫吳穰苴。商鞅李悝皆是也。當孔子時未盡出。已各露其端。孔子則皆辭而闢之。司馬談以陰陽儒墨名法道為六家。班固益以縱橫家。雜家。小說家。農家。兵家。辭賦家。術數家。方伎家。其類夥矣。而聖人皆預知其流獘而有以防之。如樊遲請學稼圃。是即為神農言者之見端。所謂並耕而食饔?而治也。?後世稱述上古。多失其義理。猶陰陽方伎家之稱黃帝。漢人之稱黃老耳。孔子曰遲為小人。復進以大人之事。即孟子勞力勞心之說也。此明義而言神農者詘。至許行始中之復為孟子所距。而其害息矣。原壤母死而歌。夷俟孔子老莊之流也。晉人清淡。謂禮豈為我輩設。實作俑於此。阮籍聞母死仍終奕局。正與壤同。宜夫子斥壤為賊也。子桑伯子不衣冠而處。欲同人道於牛馬。亦學老莊而失之太簡者。有子謂知和而和。不以禮節之。皆為自放於禮法外者警耳。以德報怨。老子守黑守雌之學也。孔子折之曰。何以報德。而其說詘矣。接輿荷蕢。沮溺丈。人廢君臣之義。潔身而亂大倫。巳開楊子為我之先路。宜孔子早辨之也。莊子稱墨子生不歌。死無服。桐棺三寸而無槨。以為法式。韓非子稱墨者之葬也。桐棺三寸。服喪三月。?以薄為其道也。其書以三年之喪。為敗男女之交。宰我問短喪。?不覺浸淫於墨氏矣。其問從井救人。亦即摩頂放踵利天下之恉也。得孔子明告之。而萬世之論以定楚直躬證父攘羊。近於無父之教。墨子稱帝堯土階茅茨。采椽不刮。食上簋。啜土鉶。以此為萬民之率。是又棘子成質而已矣之說所自來也。聖門皆有以正之。豈待孟子始距楊墨乎。申韓之學。名法家言也。季康子欲殺無道就有道。其意已專尚刑名。孔子既非之。又言齊之以刑。民免而無?。所以遏申韓之燄於未起也。後世酷吏之禍。聖人?憂之矣。釋道之恉近於老莊。以清靜寂滅為教。求脫離生死。而因果輪迴及丹鼎符籙禨祥祈禱之事出焉。衛人稱公叔文子不言不笑不取。是寂滅之行也。子既辨其不然。又嘗言朝聞道夕死可矣。以道為斷。則生死不足言也。及季路問事鬼神。問死。則告以某之禱久。而符籙祈禳之說闢矣。後世人主好佛老。服藥求長生。齋醮禱祠。貽譏史冊。聖人皆已洞燭於幾先。至讖緯之說。班史所謂陰陽家術數家也。子張問十世可知。已漸墮術數之智。孔子準之以禮。而後王之信圖讖。奉赤符者。可以反焉。孫吳穰苴。班史所謂兵家也。靈公問陳。子路問行三軍。皆獨重兵家言。孔子皆不與。而後世之爭地爭城者。可以反焉。商鞅開阡陌。李悝盡地力。縱橫家之屬也。孔子罕言利。又嚴斥聚斂之冉有。則固預有以防之。虞初齊諧。班史所謂小說家也。子不語怪力亂神。又以言不及義。好行小慧者為難。則於後世之造小說以害人心者。亦預有以防之。公孫龍作堅白異同之論。大約主變易是非。自孔子明之曰。不磷不淄。而堅白之真出矣。不但此也。其曰中庸民鮮能則逆知後世有索隱行怪之徒矣。曰述而不作。信而好古。則逆知後世有蔑古妄作。非堯舜而薄湯武者矣。曰可與立未可與權。則逆知後世有子莫執中之病矣。曰下學而上達。溫故而知新。則又逆知後世有金谿慈湖?浦白沙姚江諸家之流弊矣。故曰攻乎異端。斯害也已。?皆於異說初萌時力折之。為萬世慮者至深遠也。至其曰有言者不必有德。則又舉辭章家之失而砭訂之。然則百家諸子莫能出聖人之範圍。而其說具詳於論語。讀者可不盡心歟。_
辨學上|朱琦|HCJSWXB_RAO_1881|卷一學術一原學|學之為途有三。曰義理也。考訂也。詞章也。三者皆聖人之道也。於古也合。於今也分。專取之則精。兼貫之則博。得其一而昧其二則隘。附於此而攻於彼則陋。有所利而為之。而挾以爭名。則偽。昔者孔子之時。道術出於一。其為教。有易書詩禮樂春秋。而人無異說。其於問仁。問政。問孝。問行。問知。所問同而答皆異。而人無異議。其設科有德行言語政事文學。其及門有狂。有狷。有中行。而人皆得成其材。故曰道術出於一。一故合也。孔子沒。?弟子以其所得。轉相授受。而學始分。至孟子出。幾幾能合之。然當是時。刑名法術縱橫。楊墨諸家競起。而又不能勝。至秦遂大壞。而漢之學者。收拾煨燼之餘。去聖愈遠。而學遂不可復合矣。於是區而為六家。總而為七略。歷史所載。書目所錄。由漢迄今數千年。學之為途日雜。而辯議日繁。然綜其要。不越義理考訂詞章也。三者為義理者。本於孔孟。衍於荀楊王通韓愈。而盛於宋之程朱。為考訂者。亦本孔子。沂流於漢。沿於唐初。而盛於明末之顧炎武。其於詞章也。六經尊矣。諸子百史備矣。漢朝人莫不能文。至六代寖靡焉。而盛於唐之昌黎氏。是故專而取者。如漢之經師。專治章句。而詳於考訂。宋之諸儒。專治德性。而深於義理者也。有兼而貫者。如司馬遷之為史。鄭康成之說經。韓之雄於文。而且自任以道。朱之醇於儒。而且工於文詞。明於訓詁者也。故曰精且專也。其次則得其一失其一。專於體而疏於用。其為道隘矣。辯於義而俚於詞。其為道亦隘矣。治考據詞章者亦然。交濟則皆善。抵牾則皆病。蓋方其始為之也。無論其為義理考訂詞章也。其間必有一二巨子為之倡。其後舉天下人從而附之。附之不已。又從而爭之。爭之不已。其高者不過以為名。其下者至於趨利而止矣。故又曰陋且偽也。然則救之將奈何。曰宋之程朱。患考訂詞章之害道也。而矯以義理。以聖人為的。以居敬窮理為端。其徒相與守之。於是義理明。而是二者皆衰。至明用以取士。士之趨向亦云正矣。然陋者盡屏百家之書。不觀其為制科文者。類能依附於仁義道德之懿。而不能盡適於用。至於今學者。但以為利祿之階。又其敝也。於是樸學者。又矯之。博摭?籍。參考異同。使天下皆知通經學古之為高。而歸之實事求是。意非不善也。至其敝也。繁詞累牘。捃摘細碎。專以剽擊先儒。謂說理為蹈虛。為寡用。數十年來義理詞章之習少衰。沿其說者。亦寖厭之。而考訂者亦微矣。而士之敝心力於科舉速化之學。聲病偶對字畫之間。方競進而未已也。傳曰。三王之道。若循環。窮則變。變則通。自漢以後。其學病於雜。猶可治以孔孟之道而反於?。今之學者病於趨利。則雖治以孔孟之說。而不能遽止。而又未知所以救之之方也。嗚呼。此吾之言學所以不病於雜。而深惡夫言利者與。_
辨學下|朱琦|HCJSWXB_RAO_1881|卷一學術一原學|或曰。吾子之嚴於義利之辨。予既聞之矣。為宋之學者。不必與漢爭。為程朱之學者。不必與陸王爭。予既知之矣。然則將舉漢宋而並治之乎。曰漢以來之書。各守一師。各尊一家。六藝經傳。以千萬數。窮年積月。而不能殫也。至於宋。此一語錄焉。彼一劄記焉。互相水火。迭為主奴。支出漫衍。而不能止也。學者將安從。然則又舉朱與陸而並治之乎。曰千古以來。此心同也。四海之內。此心同也。既知本矣。何更言末。既註我矣。何更解經。陸非不學者也。然其弊必至廢學。朱子則不然。其為格物之說曰。今日格一物。明日格一物。日日而格之。毋憚其瑣也。其為讀書之法曰。今日析一解。明日集一義。未究其精。則不敢遺其粗。未得其前。則不敢涉其後。孜孜焉銖積而寸累。毋畏其難也。是故為朱之學者。其弊則寡矣。而多與陸不合。與漢亦不合。不合則爭。爭則學者將安從。曰人之自為學也。與教於人者異。人之學也。其氣習有南北。其質有柔剛敏魯。其近於漢也。其治經也。或詩或禮或易。擇其一而有可守。竟其業而使之精。其於宋也。亦然。其趨於陸者。必宜正之以朱。束於朱者。吾不欲其攻陸。而不強之使為漢也。是以人無齟齬。其為說易行。其於道庶幾有合矣。雖然。自吾如學時。至於今幾四十年矣。而不敢信也。雖然。其徑途分矣。向者吾喜觀近儒薛文清。呂叔簡。陳文恭。以為未足也。進而求之程子朱子之說。若易傳。若春秋說。若或問。若小學。近思。若魯齊之私淑。若陳黃之親炙。而面語也。然猶有疑者。以為聖人之道大矣。其言無不包矣。何以其說猶多不合。蓋物有相反而相成者。於是又證之漢。又博而參之陸王。平心而求焉。希其高者而懼其肆焉。吾始而疑之。久而徐有悟焉。於是又取程朱遺書而饜飫之。而後亹乎其若有會也。雖然其敢謂爭者可息。而疑者可信乎。其能以是施於人乎。夫觀眾水必導其歸。匯眾說必折諸聖言。學至於道而止矣。言道至孔子而止矣。然而其途不能以驟闢。其微不能以遽明也。不得已而為之說者曰。宋者。階於漢者也。陸王聖之支裔。而程朱其宗子也。是故欲觀聖人之道。斷自程朱始。欲為程朱。又自去其利心始。_
辨學中|朱琦|HCJSWXB_RAO_1881|卷一學術一原學|或曰。子之言學。而惡夫近利似矣。其曰學不病其雜者。得毋感於卑近之說。而不繇其統乎。曰。非謂是也。夫雜者乃所以為一者也。孔子曰。天下同歸而殊途。一致而百慮。傳曰。窮鄉多異。曲學多辯。不知而不疑。異於己而不非。公焉而求眾善者也。今夫京都。衣冠之所會也。中國政教之所出也。遠方百賈之所觀赴也。天下輻輳而至者。有二塗焉。一自東。一自西。二者皆大道也。苟循其塗。雖以萬里之遠。山砠水涯。車舉舟挽。而可以至焉。是故均之至京師也。出於東與出於西無以異也。此不待智者而?也。今使東道者必與西道者爭曰。彼所由之塗非也。西者亦復之曰。彼所由之塗非也。可乎不可乎。夫道猶京師也。學者所從入之塗。或義理。或考訂。猶塗有東西之分。其可以適於京師一也。今之人不知從入之有殊塗也。執其所先入者而爭之。是東西交?之類也。且今之爭者吾異焉。彼義理考訂。猶其顯殊者也。程朱陸王同一義理。同師孔孟。奚不相悅如是。為朱之徒者。未必俯首讀陸之書也。而日與陸之徒爭。為陸之徒者。未必歛己讀朱之書也。而日與朱之徒爭。夫不考其實。但惡其累己而與之爭。使他塗者得以扺巇。非第交?之為患也。又如遠適者未涉其塗。但執日程指曰。某至某所若干里而已。某地所經某山某水。其間形狀險夷。弗之悉也。其有歧路。弗之知也。而況京都宮闕之壯。百官之富。?所繪之圖而遙揣焉。其庸有當乎。古人有言。義雖相反。猶並置之。黨同門。妒道真。最學者大患。又曰道一而已。自其異者觀之。不獨傳說殊也。即書有伏生。歐陽。大小夏侯。易有施孟梁邱。詩則齊魯韓毛鄭。皆各為說。而唐宋以後之箋注者。悉數不能終也。自其同者觀之。則義理考訂。即識大識小之謂。程朱陸王。與分道接軫而至都邑者何異哉。朱子亦言。某與彼常集其長。非判然立異者也。是故善學者。不獨陸王可合。漢宋可合。即世所謂旁徑曲說。如申商老莊之說。其書多傳古初遺制。聖人復起。必不盡取其籍而廢之也。故曰無病其雜也。然則學將安從。曰予固已言之矣。以聖人之道為歸而已。然此又非始學所能知也。此又向者塗人交?者之所笑也。_
修堤之弊片|劉恩溥|HCJSWXB_RAO_1881|卷一百工政六河防五|凡河工所稱為民修者。乃係沿河村莊出夫修築。凡他徭役。一應皆免。今山東德州小楊莊。民既私掘官堤於前。復修理遲延於後。情實可惡。居常既不應差徭。臨時復任意延擱。直至隆冬地凍。始厝浮土於其上。排薪而束之。工既不堅。料更不實。無惑乎一遇泛漲。畿南各州縣。即受其害也。又德州老君堂地方。與直隸之景州吳橋交界。最為險工。其堤岸屢被伏汛沖刷。日就卑薄。如此處決口。則景州吳橋河西一帶村莊。盡成澤國。而於老君堂居民?無干涉。聞今年運河水溢。景州紳民赴德州呈訴。求為修防。該州傳訊老君堂居民到案者。均老邁龍鍾。以少壯出外謀生。不能修工為詞。其意欲將此?險工。俟運河水漲時。[令](今)景吳二處居民。代為搶險修築。自此以往。作為成例。永遠推諉於景吳兩處。而彼既置身於局外。又得減免差徭。其居心實屬險詐。應請　飭令山東巡撫轉飭德州知州。遇運河水漲時。或照舊令該處居民實力修防。或?請撥給兵勇協同修理。總期無害於直隸州縣。方為上策。謹　奏。_
搶廂黃河摺|張樹聲|HCJSWXB_RAO_1881|卷一百工政六河防五|為東明黃河工程重要。亟須加撥經費。添購防料。設法搶廂。以免貽誤。恭摺仰祈　　聖鑒事。竊直境東明黃河南堤。地勢北高南下。大溜愈趨愈南。近則緊逼堤身。沖激日甚。高村李連莊黃莊皆成巨險。竟至終歲修搪。不能停撤。原議歲費四萬兩。斷不敷用。上年臣已切實查明。於十二月內專摺奏報。聲明今年修防用?就年前情形。從省約計。已需銀五萬餘兩。其臨時出險搶辦各項尚不在內。請俟試辦三數年後。詳細酌度情形。再議定歲修搶修經費額數。仰蒙　　聖明洞鑒。　　俯允所請。欽遵在案。本?凌汛險工迭出。幸料物應手。人心踴躍。不分晝夜。竭力搶辦。始就平穩。趕飭將各項工程加勁修伏。以禦伏秋大汛。乃伏秋未至。而五月初五日以後。水即屢次增長。埽前水深至三丈餘及四丈五尺不等。沿堤紛紛出險。壩身及土格均有沖壞埽。隨廂隨蟄。查南汛李連莊河勢。自西南而下。有坐灣五六里。灣處河槽淘深。險難驟改。南北壩各處埽?。均甚喫重。約須增埽二百里。宋塞土格。已塌七八十丈。水入溝內。抽刷益深。屢堵屢壞。此溝順堤三十餘里為患匪細。中汛高村河自南來。由西曲折而東。正對北埧。本係迎溜頂沖。四月以前溜走西岸。情形稍鬆。四月初又向東移。西淤東刷。緊逼壩埽。致北壩共埽八十一?。全行走水。而南壩前已刷塌三十餘丈。尚未修起。北汛黃莊河勢。北折而東。有舊埽百餘?。下至劉?一帶。則河形狹窄。溜逼大堤。趕築土壩兩道。尚未下埽。塌坎日甚。勢已岌岌。又高村至黃莊。沿堤亦有深溝。日逐刷逼。凡此皆險工最著。據在工文武各員一再?及者。此外塌坎蟄埽之處。不一而足。水勢既大。險要必多。埽?日增。工程必巨。若非料物充足。實無以抵禦狂瀾。前僅撥給山東解到本年經費銀二萬兩。練餉局江南協?。及大名釐金項下銀二萬餘兩。迭據委赴東明河工知府桂本諴。調署該河同知朱豫復等?稱。近處?料早已搜括無遺。須赴遠處採購。不得不酌加?價。前撥經費購存料物。已動用不少。截至五月底止。祗存六百餘萬斤。除即添購二百萬斤不計外。統計伏秋汛內。高村須添防料五百萬斤。李連庄須添防料八百萬斤。萬莊須添防料三百萬斤。連麻繩樁橛磚塊等項。約共須添撥銀三萬三千餘兩。赶緊設法。分路採辦庶免臨時束手。臣與李鴻章一再會商察核。皆係必不可少之?。河工向有另案防料之例。係於正額之外。添?購辦。以備大汛搶廂之用。豫省中河廳工長三十餘里。歲需正額另案埽料等銀十餘萬兩。東明工長六十里。河身節節灣曲。險工甚多。關係　國計民生甚巨。何敢惜小誤大。茲將應行添購防料銀三萬三千餘兩。仍飭於練餉局江南協?及大名釐金項下湊撥。以濟要需。俟汛後截數。另行奏報。桂本諴等尚知自愛。辦事亦能認真。臣等仍當慎益加慎。隨時嚴督密查。務令撙節動支。處處核實。將各工設法搶廂一切銀錢料物。可省則省。不准員弁紳董藉端浮開。絲毫獘混。如工程不致過大。汛後料有盈餘。即分晰報核。存為下年之用。並令酌照例案。造冊詳請估銷。以符部議。理合恭摺呈陳。伏乞　　　皇太后　　皇上聖鑒訓示。_
河防說|趙廷愷|HCJSWXB_RAO_1881|卷一百工政六河防五|聖人以神道設教。而天下服。殷周之末。盟誓屢興。而民愈疑謗。非於神有畏有不畏。事因習見為常。愚者安之。智者笑焉。河上崇祀大王將軍。各廳建廟。仕於土者。無不恪謹虔誠。榷算之徒。平日計利而忘事神。偶值危險。口呼不絕。涕泣跪伏。粢盛豐潔。雜劇演揚。君子觀之。治今日之河。與治今日之河員。其機之幸有可乘者。莫如神道設教一法。凡人智者視財必輕。愚者愛財如命。智者明陰陽之理。所以敬而遠。愚者惑於禍福之說。無不禱而求。貪墨據位。以官家為行戶。一入者必取之。出者又必取之。每年開設門面。例賺若干。稍歉則不遂其願。憤然為大吏爭。推其愛財之心。不顧朝廷帑餉。不恤黎民陷溺。祗冀飽一己之私橐。以蔭庇子孫。世授河廳。兄弟叔姪。世納河職。天下至愚。孰愚如此。且夫先知覺後知。古人有教無類之心。固欲胥智愚提撕。克明大道。然亦有不必盡然者。吾姑勿破其愚而就其愚。以貿易之道還之。譬如身充行戶。必有伴夥。經紀雜務包攬。猶廳員之必有幕賓門丁差役夫馬一也。行戶歲終結覈。有私侵則析。有疲惰則逐。廳員獨不能上下。間以通弊為挾制也。今竟允以谿壑之量。一一入行。且裁去汛員。俾利無分取。獨行自張。又抽用至計之四五。俾利有擁聚。可乎不可。夫汛官責辦土工。每年惟領銀數百及千餘不等。並不能參酌廳事。洵河工冗員也。汰之亦省廉俸。廳領銀巨萬。其出納汛不得知。置之河汛。且汛或有明練公事者。廳以專行自居。每一出語。動遭詆斥。甚則愬而調矣。甚則讚而獎矣。議欲裁之。諸無掣肘。廳甚欣然。即營亦如汛伴食而已。若偕裁之。未免傷文武並用之體。姑存勿論。於是廳可獨行獨斷。獨取獨得。每歲額領若干。一千筦鑰。令其亦歲終結核。彙繳清單。用工料若干。幕賓門印差役夫馬若干。縱其口腹之慾。庖廚差品若干。快其結納之私。差務餽賂若干。遂其室家妻子之願。衣服首飾若干。花木魚鳥金漆器皿又若干。且為鄰里鄉黨之與。姻族朋寮之恤。在在條分縷析。造偏詳冊。疑者曰。此啟濫冒浮銷漸也。極領?之數。不足可耳。而不知非也。長官衣冠受冊。會立大王將軍靈廟蓋[鈐](鈴)書名。束牲歃血。重其盟誓之詞。聳其鐘鼓之聽。彼愛財之心可欺君上。而斷不敢欺神明。其數必真必實。必不敢浮靡矯造。愛財者愚故也。然後察其多寡。量其贏餘。照行戶例豐予之。若餘十分。准賺至二三。外提羨餘。注明載冊存庫。亦冠授之。鑒觀赫濯。眾視昭彰。　積此以備不虞。行之數年。豈尚慮濟變之無方。臨事之無措哉。嗚呼。兩岸尚利。即以利言之。孟子所以對齊王篤公劉之什也。第俯而思之。廳員即盈其慾。則所懼者性命及子孫耳。盟誓要之。此聖人神道設教之意。抑亦君子不得已之極思也夫。_
夷?論|楊士達|HCJSWXB_RAO_1881|卷七十一兵政二兵制下|自海氛不靖、談者謂夷?無敵於天下、豈其然哉、明正德中、佛郎機突至廣州、樹柵恃大?自固、以兵逐之不去、用砲擊敗明兵、卒為海帥汪鋐所擒、佛郎機即今佛蘭西、其?非遜於英夷也、而汪鋐破之、故兵無強弱、視乎將、?無大小、視乎命、所謂發而能中、則我砲亦足破夷、發而不中、即夷?亦成虛器、誠篤論也、自海上用兵以來、海疆所鑄巨炮、不下二千座、虎門定海廈門鎮海寶山鎮江之陷、先後為夷船所得者一千五六百座、而虎門新購夷?二百座、其巨有至九千觔者、卒之夷人一舶未傷、亦一砲未中也、砲豈在大、又豈在多乎哉、臺灣有紅毛樓、紅夷所築、夷酋居焉、鄭氏平後數十年、莫有啟者、康熙六十年朱一貴反得、大小?無算、以紅毛樓貯夷?、如是之眾、夷不能守、而鄭成功得之、鄭氏又不能用、而歸之我朝、旋為朱逆所據、不一月而朱賊滅、然則?誠不足恃、恃人能用?耳、於英夷之?獨何懼、夫英夷之驚人者、莫如桅頂之飛?、其火光迸射、縱橫一二丈、然用以驚敵則有餘、恃以攻敵則不足、此兵法所言恃形與聲、乘人於猝者也、而寶山之陷、我軍自潰焉、是主兵者之咎也、非?之不敵也、嗟乎、以江南之大、征調之眾、寶山?臺之得地勢、為英夷桅砲所驚、遂土崩瓦解、奔竄之不暇、而夷?無敵於天下、悲夫、且夫五行迭相?、陰陽互相勝、天下固無不可制之物也、以柔克剛、以虛禦實、以峭制壓、以卑遜高、以?勝鉅、謀國者或未精思耳、謂英夷?獨精、何以一再困於越南、越南小國耳、豈火器勝於英夷哉、不揣其本、而揣其末、猶嘵嘵然曰火器之不可敵、遂使數萬里外之夷人恣睢海上、有輕中國之志、豈不惜哉、_
復彭曉航學博書|江忠源|HCJSWXB_RAO_1881|卷七十一兵政二兵制下|月前胡潤芝參軍光祺到營、奉手教云云、近日軍情有不堪形諸楮墨、不圖川楚之事再見今日、昨吳甄甫制軍自滇中專差來、以手書問賊事、痛切指陳、經忠源率復一、今錄寄呈先生閱之、可想見時事之艱、與忠源之無能為役矣、今日之事、在戎行者舍四面合圍、斷其接濟、使賊食盡自潰、別無善策、司民牧者、舍堅壁清野、專心團練、使賊無所掠取、亦別無良策、無如諸帥各懷意見、急於求功、殊不知求急而反緩也、大吏徒恃文告、不能講求吏治、殆不知無其人、則議必不行也、道州失守一月、既無委員接印任事、又無一兵一勇出境會合堵剿、而制軍方聞賊至永州、即返長沙、後聞賊竄道州、始歸衡郡、若賊再竄甯遠、不知此老又作何計較矣、悠悠我里、何所遭不幸一至此也、太尊為我郡長城、又得先生相助為理、德威所播、使賊聞風膽落、不敢窺我疆界、枌榆受福、銘感實多、忠源不才、若得追隨鞭鐙、奉以周旋、實愜生平之願、奈此間經手事多、萬難脫身事與願違、奈何奈何、承示大府有調太尊至衡之信、竊以為必不可往、往則進退失據、雖得賢者、百里亦何足用、徒令吾郡父老皇皇焉、如嬰兒之失慈父母、忍邪否邪、伏乞婉言代致臥轍攀轅之意、是所至禱、潤芝兄已留敝營當差、並以奉聞、__　又書箋末、以愚見揣之、該逆不竄江華永明、即竄甯遠藍山嘉禾一帶、去吾郡日遠、父老似可安堵無恐、東安土匪、經三舍弟帶領守隘之勇會同勦捕、亦可漸就蕩平、四舍弟現帶勇五百餘名防守甯遠、甚為單弱、日內當設法調令來營、書至適有感冒、數日未能搦管、今小愈矣、請勿默念、_
答劉霞仙茂才書|江忠源|HCJSWXB_RAO_1881|卷七十一兵政二兵制下|霞仙仁兄左右伻來接奉手書、驚悉太夫人於夏間棄養、忠源遠在戎行、未及稍致生芻、歉甚歉甚、並悉五月初旬、曾承賜書、至今並未奉到、筠仙亦無音信、想道遠均浮沉也、忠源冒大不韙、墨絰從戎、又復戰陣無勇、致賊擾及桑梓、遂攻會垣、深愧進退失據、乃承垂詢賊情、不棄諸不可與言之列、聞命之下、悚惶萬端、竊惟逆匪自滋事以來、蔓延兩省、展轉兩年、非賊眾而我寡、賊強而我弱也、其弊在兵不用命、將不知兵、兵與將不相習、將與將又各不相下、遂至潰爛不可收拾、至於如此、今年六月、賊至桂平新墟、時忠源方在烏都護幕中、力舉圍賊之議、都護深韙其言、因諸將各懷意見、其後遂有官?之敗、自賊據永安、以東路空虛、為都護作書請兵、十上而說不行、遂有古東之敗、賊自桂林竄出、致陷全州、忠源先軍橋頭、堵其西竄新甯之陸路、並釘塞河道、斷其北竄零陵之水路、請於河東?營、以為合力攻剿之計、時都護因傷不起、向軍門臥病未來、諸將無所統紀、互相推諉、賊來從河東小路竄出、鏖戰兩晝夜、奪獲賊船三百餘隻、賊之精悍、若無幾矣、斯時吾楚若稍有防堵、前後夾攻、何難聚而殲?、乃自入永州境、土匪之迎降、會匪之入黨、日以千計、而地方之文武、又皆望風先逃、一至道州、勢遂復熾、惟時和鎮軍初統諸軍、忠源與之熟商、冀其可以集事、因諸將不用命、以致江華永明相繼失守、迨賊至七里江竄走、定議以萬一千人攔頭、九千人追尾、無奈攔頭之師、遲延不進、而所過州縣、又皆開門揖盜、無能守住一二刻以待追兵之至者、自嘉禾以至桂陽郴州、賊皆入無人之境、賊又知我兵之不能攔頭也、而以後隊敵追兵、以前隊攻城池、由是而永興安仁攸醴一帶遂不保、且漸漸逼近省垣矣、然其首逆大隊、尚在郴州也、忠源以前無堵禦、恐省城有失、則為禍愈烈、遂請和鎮軍於九千人內挑選千餘人、並自帶楚勇五百名、於初四日自郴起程、是夜行至油榨墟、接省中來信、始知賊之前隊、已於二十八日逼攻省垣、遂兼程前進、於十三日申刻抵省、軍於小烏門外、次早縋城而入、周歷各城防堵、雖不盡如法、然賊勢尚單、逼攻不甚緊急、十五日督兵進勦、小挫兇鋒、十六日賊遂不敢復出、惟於周圍高築牆壘、我兵進攻、賊從牆眼施放鎗?、不能得手、十七日移軍蔡公墳一帶逼攻賊壘、晝夜用?轟擊賊船、鳳凰廳士兵移紮河西、以堵賊匪西渡、十九日向軍門自桂林起病來省、父老留住城中、省垣想無顧慮、二十日我軍奮力進攻、殲賊數十百人、二十二日探報郴州賊匪竄到、我軍迎擊於仰天湖、時賊眾我寡、黔兵稍卻、勢甚危險、忠源帶勇向前衝擊、短兵相接、?受矛傷、落馬、軍士殊死戰、將賊擊退、扶救回營、日來創口漸合、惟尚不能行動耳、見在賊之後隊一萬餘人、已陸續到齊、屯聚南門城外、湘水在其西、會垣在其北、忠源與和統領軍其東、聞後路追兵、日內即可趕到、再軍其南、而該逆四面受敵、可以一鼓成擒、惟各路鎮將、除和統帥外、實無可靠之人、未必能如願以償也、忠源嘗料賊之詭計、總思北竄貴邑、既有湘水之隔、對河又有重兵、似可無虞、但恐擊敗之後、四處分竄、急何能擇耳、然賊亦無他伎倆、不過未到之先、遣奸細以虛詞恐嚇之、將到之際、遣前隊以甘言籠絡之、既到則殺戮淫掠、無所不至、愚民至此、始知被紿而已、悔不可追也、至於賊眾雖稱萬人敵、其實能打仗者不過二三千人、且此二三千人亦非異常驍勇、我前彼仍郤、我郤彼乃前、惜各營將備不能忍此須臾耳、忠源身經數十陣、所歷?不爽者、務望宣示鄉勇、俾臨陣須有把握、又駐?地方、必須先築營盤、深溝高壘、賊初來時、但在營中用鎗?轟擊、俟賊勢既竭、然後出而擊之、靡不勝矣、屬選擇曉暢軍務、熟悉地形、刻下實難其人、但於賊勢緩急、必當隨時奉聞也、伏惟原鑒、不盡欲言、忠源頓首、_
練兵酌仿直隸練軍章程試練綠兵疏|鮑源深|HCJSWXB_RAO_1881|卷七十一兵政二兵制下|竊臣於十年冬間奉命撫晉。　　陛辭時欽承　　諭旨。以加意練兵為要務。臣於到任後。懍遵　　聖訓。常將臣標兩哨精兵一千名。查照晉省向來練兵章程。派令候選州縣二員會管操練。並將標下左右兩營。太原一營。及駐防旗兵。認真校閱。其南北兩鎮官兵。亦於上年查勘河防之便。順道抽查。所有校閱情形。均經臣先後　　奏明在案。伏查綠營兵丁口微薄。自減成以後。所得益少。所領不敷。步兵既不足贍其身家。馬兵尤不足資其騰飽。於是或假貿易以營生。或兼手業以謀食。欲責其朝夕操練。勢有不能。晉省向來訓練精兵章程。每日抽練若干名。其技之嫻熟者。酌給賞銀以獎勵之。生疏者。分別棍責以懲儆之。如是按日訓練。非不?有起色。然以精兵千名。派一二文員協同營員逐加訓練。必俟數日而後校閱一週。已不免一暴十寒之慮。?兵丁身不離家。惟?安逸。不但臨陣致敵之法未諳。即挖濠築墻。支更?哨之勞。亦所未習。設有緩急。何以驅而用之。晉省為　　畿疆右輔。控連朔漠。無論西事未蕆。邊防緊要。即指日關內肅清。計甘陝勇丁數百營。除留備征調外。其遣撤者焉能盡遞遣回籍。一經散處。山凸為其往來熟地。難保不任意逗遛。本省水陸防勇二十餘營。彼時亦必裁撤。撤後亦難禁其散處。現在晉省已不免游勇之害。設各路散勇復加連結。必為地方大患。此晉省近日可慮情形。不得不籌畫於幾先。思所以制之之法也。臣愚以為欲求制勇。不外練兵欲善練兵。必參以練勇之法。臣頻年以來。博訪眾論。並將前直隸督臣曾國藩所定練兵章程。悉心推究。竊計以練勇之法。約有數利。近來游勇馬賊擾害地方。非捕役汛兵所能箝制。得練軍分屯要害。合隊成操。平時足壯聲威。一遇劫奪之案。立即分途逐捕。其利一也。通省綠兵。若練就數營。異日如勇遣撤。不至連結為地方大患。固屬至幸。萬一有事。練軍之力稍厚。可以備驅策而遏亂萌。其利二也。向來綠營之兵。遇有征調。非數日不能成行。練軍既定。凡刀矛旂幟。棚帳羅鍋。壹是整備。且將與兵習。兵與兵聯。偶有征調。刻日開行。有指譬相資之益。其利三也。練軍雖以勇營武職帶管。其哨官什長號令等。仍兼用本弁隨同教習。洋槍長矛之外。仍兼習弓箭。既設管勇什長。不廢綠營之制。其利四也。勇丁多係不韙之徒。招募而來。有事則用。無事則散。散而無以安插。後患滋多。兵勇什長。各有身家。訓練既成。有事足備調遣。無事仍習差操。有勇之用。無勇之弊。其利五也。馬隊溷入步隊。必由訓練兵勇合一。必須另立一營。庶奔歷馳擊。平時練習既精。臨敵乃克有濟。而尤必令馬為士卒之私物。俾得珍護愛惜。易瘦弱為肥健。其利六也。至調令屯札省外。去城稍遠。俾免室家之戀。可以朝夕演藝。耐苦習勞。不在本營。既免營中雜差。餉?亦無從攤派。兵數隨缺隨補。按籍可稽。不致有隱占侵漁之弊。其利七也。__細核直隸練軍章程。恂屬斟酌盡善。而行之晉省有難焉者。曾國藩精於兵法。部下夙多將才。直隸練軍經費。有地方協濟。是以行之裕如。聿著成?。臣素不知兵。省中又少宿將。且庫?支絀萬分。練餉無從籌畫。今頓倣而行之。良非易易。然臣熟計。今晉省情形。不得不為先幾之備。事苟有益於地方。豈敢以畏難而止。隨與司道悉心商酌。意見相同。就向日已練之精兵。仿照直隸練軍章程。減酌辦理。查臣標隊哨精兵一千名內。馬兵一百六十名。步戰守兵八百四十名。茲挑選精壯馬兵一百名。臕壯營馬一百匹。立為馬隊一營。又挑選步戰守兵九百名。分立為步隊。左右兩營。兩哨步戰守兵。不敷挑選。以本標左右兩營之步戰兵內揀選足之。俟將來練成之後。仍各歸各營。所有練兵馬步三營。均按營制。酌定營哨等官什長親兵正兵號令伙夫。並於步隊內添設教習。於本年四月十三十八等日。先後點驗成軍。查有記名總兵呼延霖堪以管帶馬隊營。飭其在於省北陽曲縣屬之黃土寨駐?。查有記名總兵衛天成堪以管帶步隊左營。飭其在於省南古原縣屬西橋村駐?。查有副將銜補用?將劉邦盛堪以管帶步隊右營。飭其亦在陽曲縣屬之黃土寨駐札。各營兵丁。一律挖濠築墻。立成營壘。照現定章程。逐日操演。並令往還?哨。輪流支更以習勞。三營駐札地方。租賃民地。距省城稍遠。臣耳目所未周。恐有督操鬆懈。營規寬弛情事。添派提督銜記名總兵羅承勳。專司總查。以時?察而督率之。計自四月起。至今已歷四月之久。大致尚能如法。惟晉兵積習已深。率皆氣恇怯。身體羸弱。能否如勇丁之堅忍耐勞。及現在統以南將。其上下之情。能否和洽。均難確有把握。俟試練一年後。察看果有成效。再當推行。兩鎮各營。馬步隊一二千名。惟是挑練精兵。少不足以備調遣。多又難以籌餉需。若將來添練兩鎮之兵。應立幾營。所需經費。或裁汰老弱以併餉。或酌撤勇營以練兵。屆時再酌量情形。另行具奏。總期練一兵得一兵之用。仰副　　皇上整頓綠營之至意。其現在存營各兵。應嚴飭該將備等。仍照向來營制訓練之法。常川操演。俾無偏廢。查馬隊一營。合營哨各官及什長親兵正兵號令伙夫。共一百二十六員名。通年共需餉乾銀一萬一百三十六兩四錢。除例支底餉底乾銀三千四十兩二錢外。實增練餉練乾銀七千九十六兩二錢。步隊兩營。每營合兵哨各官及什長親兵正營教習號令伙夫。共五百一十四員名。合計兩營。通年共需餉銀四萬二千三百六十七兩二錢。除例支底餉銀一萬五千九百四十五兩六錢外。實增練餉銀二萬六千四百二十一兩六錢。計步隊兩營。馬隊一營。通年共增練餉練乾銀三萬三千五百一十七兩八錢。內有應扣小建。仍照例核扣。其製造軍裝子藥。暨賃地租價。總查薪水等雜支。尚不在內。至例支底餉底乾。向於各該年估餉案內。預行核實估撥。在於地丁項下動給。由各該營分轉　奏銷。歸入馬兵奏銷案內具題。應仍其舊。其現增練餉馬乾。查水師副左營。已於六年三月初十日先行裁撤。所有該營節省餉項。即可扺備練軍支發之用。如有不敷。併由籌防經費項下動給。將來歸入本省軍需案內彙案奏銷。以昭畫一。其餘雜支各?。此時尚難預計。均應從省支銷。隨案造報。茲據籌防局司道詳請具奏前來。除將現擬練軍薪糧營制。分別咨呈軍機處。暨咨戶部兵部查照外。所有遵　　旨練兵酌仿直隸練軍章程試練綠兵緣由。理合恭摺具奏。伏乞　　皇上聖鑒訓示。__　_
房保水運紀?序|楊素蘊|HCJSWXB_RAO_1881|卷七十七兵政八兵法下|康熙甲寅歲。逆藩吳三桂叛于滇南。據黔蜀湖南。明年五月。襄陽總兵楊來嘉及鄖陽副將洪福。相繼自鄖陽穀城叛附之。鉤連逆徒。盤踞房保二竹間。屢次出犯。陷穀城。蹂均州南漳一路。王師由均南穀三路恢復房保。駐集以圖進攻。南仍留兵防守。月共需米若干。自襄陽至均州南漳又至房縣保康。各數百里。?山逕不通車牛。括襄安德三郡民夫負運。自均抵房三百六十餘里。中歷關王廟南巖黃土山亞僊人?趙家山亞諸險。至擂鼓臺月兒灣約二百里許。自穀進保約三百餘里許。俱崎嶇陡窄。巉巖嶄削。輕身徒步者。猶須攀援藤葛。螺旋螘行。負重而上。仰登側轉。膝胯屬於麤糲之壁。率皮膚破爛。血流被足。日行不過三十里。若陰雨溜滑。遇?逼石觸。一經蹉跌。即人米並墮壑中。或挂林莽。或委塹溝。枕藉不收。盛夏腐壞。臭氣上蒸。過之者鼻不勝掩。多成病疾。偃臥呻吟道旁者比比皆是。雨稍久。即山水突發。處處激湍洶怒。不能飛渡。人夫守候水濱。曠日遲久。兼之一路人煙久斷。廬舍坵墟。露宿宵啼。多有寒餓致死者。或不勝其苦而逃。則檄行追捕。差役入門。舉家悲泣。相與訣別。亦有中路死亡。家屬猶被拷責。莫可告言。各郡邑沿途纍繫哀號。聲音形狀。不忍聽聞。先是均州申報。前奉發夫一千三百五十七名。未久其中滾?死傷並逃者。已至四百六十七名。役興未艾。雖民命輕于鴻毛。而軍食時猶中斷。各官坐待參罰。煩?仰屋。終無濟法。素蘊自十七年四月補授鄖陽。謁撫部院。首以此為屬。退而憂之。求所以為救民濟兵之計。了不可得。中夜躑躅。忽思明季閣部楊嗣昌督帥勦張獻忠正當此地。併時兵號數萬。其糧運必自有道。日進楚人而咨訪之。突有穀城團練長李學仕任宏知來告。穀城之菜園坪有小河。即楊公舊運道也。上達房縣。兼可?通保康。素蘊喜甚。犒二人。立即令親知由穀城逆流赴房。沿途勘視。既歸報非謬。乃一面捐資舟先。試運米七十石。一面申報三院。皆蒙許可。于是修復縴路。斬伐其荊棘。填補其溝窪。僦覓民船之宜灘河者。船付直。備布袋二十條。裝載糧米十石。寬給僱價。使外縴夫。以備長途輓拽。及遇淺盤撥于房縣柳家坪水窮處。則繕修塘房。米由穀抵房。即起貯其內。并為夫役食宿休息之所。又慮賊巢逼近。移均房襄陽兩鎮。撥守備一員。兵一百名。上下防護。其自柳家坪至房。陸路則用短運法。設立四塘。相隔各三十里。許塘置夫百名。又外加二十名。以防病逃死故。間日發運一次。使得一日負重。一日回空。一日休養。房保二路。小自各塘管押。人夫不時勘修道路。葺造塘房。僱覓船隻。大至收發水陸兩運米石。支放各營俸餉。皆責委員。而押送米船。督催回空。即以前李學仕任宏吉假以團練千總守備職銜為之。仍統責襄通判總理其事。其始行也。即減派三郡夫十分之三。少久則民船人夫。射利爭集。僱值日賤。安德二郡。亦但解備夫價。或差役。或效襄府代僱。山路漸次加闢。塘間道上。開坊市賣酒食者。帘幌相望。煙火數百里。日夜不絕。夫役亦無復昔難。軍糈支給。按月具足。又計自八月起。至來歲三月中止。即風雪阻隔。往復可得十運。約足各營一歲之用。即可于農忙時停運數月。使民得盡力南畝。辦供之中。寓恤民之法。所謂日計不足。歲計有餘也。偶爾籌畫。行之有效。不敢拘自求表見之嫌。謹以記註。使後之倘有事于此者。省咨訪之勞。即得加惠吾民。則素蘊雖身遠世移之後。猶藉有餘幸焉。故列其經理始末文告之詞于後。而記之如此。_
洴澼百金方序|袁宮桂|HCJSWXB_RAO_1881|卷七十七兵政八兵法下|洴澼百金方者。惠麓酒民之所編也。天下古今之通病多矣。治之必有其方。方固多傳于古人。而用之貴得其當。或治未病。或治將病。或治已病。攻補兼施。鍼砭膏丹?用。而病乃無不可治。其首預備何也。絺綌忘裘。狐貉忘葛。抱薪厝火不知其然。比比也。世之病恒在玩。故以預備首之。金城十仞。湯池百步。帶甲百萬。無粟不守。世之病恒在貧。故積貯次之。卒不可用。以其將與敵也。驅市人而戰之。皆走矣。世之病恒在渙。故選練又次之。器械不利。以其卒與敵也。乃上以刻減為心。下以苦窳為應。世之病恒在慳。故制器又次之。語云。兵可千日而不用。不可一日而不備。此四者皆治于未病之方也。?之糧使敵因之以困我。授之材使敵用之以攻我。智者不為也。世之病恒在愚。故清野次之。以戰為守則守固。不知犄角泥丸自封。敗道也。世之病恒在怯。故險要又次之。學醫費人。學將費兵。青山綠水。畫本分明。世之病恒在陋。故方略又次之。此三者皆于警報既聞。而為可戰可守之計方之。治于將病者也。令不行。禁不止。譬如驕子不可用。以世之病恒在縱。故號令禁約次之。木先腐而後蟲生之。己先瑕而後敵入之。世之病恒在?。故設防又次之。攻守相反。共道相師。因敵轉化。弄瓦解之。世之病恒在鈍。故拒禦又次之。?兵臨城下。威信不立。則無以靖內。智術不周。則無以禦外。三者皆治于已病之方也。善用兵者。不以短擊長。而以長擊短。此兵之要術也。世之病恒在廢法。故營陣車攻次之。長江天塹。以限南北。使船如馬。南人之長技也。世之病恒在畫。故水戰又次之。守城之道。無恃其不來。恃吾有以待之。無恃其不攻。恃吾有所不可攻。世之病恒在致于人。而不能致人。故以制勝終焉。南北異宜。水陸異具。運用之妙。因形用權。故人無同病。病無同方。或攻焉。或補焉。或鍼砭焉。或膏丹焉。扁鵲復生。亦不外是。而病無不可治矣。從來膺民社者。紐金章。綰墨綬。幸當無事。則循良報最。不數歲而致大官。不幸而小醜跳梁。內訌外亂。則倉皇急遽。束手而不知所為。其平日忠義自許者。不過殉之以身。于國家之事。一無所補。其不才者。懷印微服。妻子不顧。涕泣而逃。泥首上官之庭。以求庇覆。苟不脫于憲綱。則身膏斧鑕。為人哂笑者往往而是。苟得是書而讀之。則設施有序。可以生智。捍禦有方。可以生勇。何至生為僇臣。死為愚鬼哉。酒民幼好兵家者言。以為兵書雖多。十三篇盡之矣。其讀諸家之說。大扺誇多?靡。而精蘊或寡。非揣摩之書也。後于友人處借得鈔本城守書二種。至簡至明。而可施諸實用者。乃略為刪節。合而編之。為一十四卷。名曰洴澼百金方。?取莊子不龜手藥之意。用之而可封侯者也。或曰。酒民有是方也。何不挾之以干卿相。而自安于洴澼為。曰。酒民無食肉相也。山野之性。不受牢籠。且頻年病酒。自治且無其方。則是方亦俟善用之人爾。酒民非所能也。或曰。是編雖兼言戰。而實主乎守者居多。未可以為成書也。子安閒多暇。曷不刪輯古書之繁者。以編戰略。曰。此固酒民之志而未逮也。酒民貧病曰甚。治生自急。何暇清談。或有能愛是方而以百金買之者。自當日浮大白。以作後編。_
裁撤夫馬局摺|丁寶楨|HCJSWXB_RAO_1881|卷七十三兵政四馬政|竊查川省同治初年。本省?省軍務緊要各處。征兵防勦。地方供給兵差。始創設夫馬局。由地方官委紳設局。按糧派錢。預備支應。其初專為防勦緊要辦理兵差而設。原為萬不得已之舉。迨後軍務肅清。兵勇大半遣撤。而各廳州縣積習相沿。仍借支應兵差名色。任意苛派夫馬。盈千累萬。有較正供浮多加至數倍。地方官以此為應酬入私之具。局紳以此為迎合漁利之階。小民脂膏。半入官紳之橐。二十餘年。視為固有。民力幾何。豈堪長此剝削。雖前督臣吳棠查明分別裁撤酌減。而各屬仍多藉口差使。大都陽奉陰違。臣於光緒三年到川。民間具控夫馬之案層見迭出。民情嗟怨。困苦堪憐。當經通飭一律裁撤。惟查南路之雅安?州上至省城。由省至北路廣元出境十八州縣。為藏差喇嘛學差試差往來要道。例有支應。不能不稍為酌留以資津貼。仍飭由臣親為核定。於向派錢數大加刪減。以杜侵蝕而紓民力。其餘各屬。均自光緒三年六月起。一律全撤。不准再派民間分文。如違嚴?懲辦。嗣據各廳州縣陸續稟報裁撤。復經遴委賢員。分赴各屬。明察暗訪。亦尚無巧立名目。影財私收情事。至今數年以來。民力稍紓。應供之差。亦無貽誤。現在各廳州縣。均尚恪遵辦理。第恐歷久獘生。不肖官紳。復萌故智。仍藉詞添設夫馬局。亦不可不預防。合無仰懇　天恩。俯准　?部立案以垂久遠。以後如有不肖州縣擅自開端。私行攤派。一經發覺。除將該牧令嚴行?辦外。並請將遽行批准及失察之總督藩司。一併降調示懲。俾川中士民。長獲收息。上副　聖主軫念民艱之至意。除將酌留夫馬之十八州縣另繕清單。恭呈　御覽並咨部外。理合恭摺陳奏。伏乞　　皇太后　皇上聖鑒訓示。謹　奏。_
議吉林添買官馬援照驛馬定例疏|黃雲鵠|HCJSWXB_RAO_1881|卷七十三兵政四馬政|奏為遵　　旨議奏事同治四年十月三十日據署吉林將軍早保以添設官馬擬請援照驛馬倒斃定例酌?報銷等因附片具奏本日奉　　旨該部議奏欽此欽遵抄出到部臣等查例載吉林烏喇金珠鄂佛囉等站額設驛馬每年十分准倒三分等語今該署將軍原奏內稱近年盜風日熾騎馬持械百十成?派兵勦洗必須給與馬匹方足以資追捕而期得力前任將軍景綸曾於同治元年間　奏明添設官馬一千匹分撥各城旗營餧養以備緝捕巡防之用歷時既久倒斃漸多向由兵丁著賠買補足額臣署任以後據各署陸續呈報疲斃前來伏思捕盜固以馬隊為利養兵尤以足食為先吉林原設額兵一萬餘名差操之餘往往散處田間務農食力軍興以後徵調絡繹存營數不及半領餉既較前支絀差使又視舊較多幾至餬口難支枵腹從事如再因其乘騎馬匹積久疲斃責令賠償則苦累更深殊非體恤之道又不便任聽缺額日久空虛輾轉思維溯查驛馬定例每年倒斃准其報銷十分之三所設前項馬匹擬請援照驛馬定例酌量從?每歲倒斃准其報銷十分之一仍行隨時買補所需經費先由庫儲籌?墊給統俟　盛京戶部積年欠?項下領到歸補如此變易庶兵力既可稍紓而馬匹亦不致缺額等語臣等查該署將軍所奏自係實在情形若比照舊例不准報倒於邊防兵力緝捕徵調皆有妨礙應如所請援照驛馬每年報倒定例酌量從?每歲准其報倒十分之一仍責令隨時買補足額以重邊防而紓兵力至買補馬匹價銀應援照該省前次添馬一千匹每匹價銀八兩其倒斃之馬皮臟變價每匹銀五錢應比照該省驛馬辦理至所需經費先由庫儲籌?墊給等語戶部查驛站買補倒斃馬匹價銀每兩係?三成其餘七成按實銀票銀各半放給此次添設官馬每年所需倒斃馬價銀兩應按照驛站買補倒斃馬價覈?章程開放每兩?扣三成其餘七成除一半實銀照舊發給外一半官票遵照新章每票銀一兩折實銀二錢五分除皮臟變價外所需錢兩准其在於庫存項下先行動支按年造入官兵俸餉奏銷冊內題報查覈如蒙　　俞允臣等即行文該將軍自奉　　旨之日為始照議辦理再此摺係兵部主稿合併聲明所有臣等遵　　旨議奏緣由理合恭摺具奏伏候　　聖鑒訓示遵行謹　奏__　_
安康建置考|王森文|HCJSWXB_RAO_1881|卷七十九兵政十地利下|周禮度地居民。鄰里聯以五家。而統於一鄉。邱甸制於九夫。而備於一成。古昔化理之原實基於此。故曰。觀於鄉而知王道之易。漢書地理志以郡統縣。而不及鄉里。以其微末繁?。不勝紀載。故為吏部所不收。然地有大小。政無殊異。領一州而無郡縣之疆理。則行部所刺。考課所資。韓趙無以施其材。龔黃無由奏其績。宰一縣而無鄉里之紀綱。則戶口所隸。賦役所出。令長無從比其數。胥吏無所稽其籍。然則一縣之有鄉里。亦猶一州之有郡縣。一鄉一里。固吏部之?林。實方志之要冊也。縣地舊分二十四里。前明洪武時編置在城。月河。七舖。新興四里。成化時增置來悅。依行。歸化。來遠。忻甯。順善。遵儀。新會。德安。昇平。景星。慶雲。嘉禾十三里。宏治時增置豐登。歸仁。東興。西城。公正五里。　國朝順治時增置興化里。即守禦所乾隆時又置新升里。即官山地。後因鄉民過割地畝。趨於便易。糧因地徙。地隨糧移。展轉紏紛。遂致鄉里異界而里法紊。今准設里書。徵收錢糧。至於訟獄公務。則置舖以統牌甲。康熙二十二年以前。舊設東鄉四舖。曰桑園。石梯。神灘。二郎。南鄉二舖。曰牛蹄。黃洋。西南鄉三舖。曰柴廟。鳳皇。流水。西鄉七舖。曰長鎗。秦郊。三渡。新建。衡口。月梅。五堰。後因南北兩山地墾人稠。更置二十七舖。舖置鄉約保正司其事。舖境繚?。則分三牌。三牌約正隨設。東鄉六舖。桑園二郎在漢北。石梯神灘黃洋磨溝在漢南。其地逼處東鄙。多山鮮平衍。穀宜麥。宜胡麻。宜踠豆。蕎麥。土瘠地狹。民多貧寠。然家皆土著。比戶安於耕讀。鮮趨末作。是以獄訟希少。無誇詐風。南鄉八舖。石泉流水鳳皇在漢北。牛蹄東牛蹄西嵐河大道河小道河在漢南。牛蹄二舖。近接郡城。風俗同東鄉。而土地較饒。漢北三舖亦多土著。而山地磽确。亦與二郎諸舖等。嵐河三舖。廣袤數百里。山地宜玉黍。俗名包穀亦宜梁。宜麥菽。平地宜稻。?坪大道河。稻畦尤饒美。又產藥材。菰蕈歲數萬觔。山坡宜柞漆。漆與木耳。歲可數千觔。哺糟牧豕。歲數千蹄。深山老林多材木。浮溪達漢。歲不勝紀。物產饒富。猶長安之有終南也。但川楚流戶。比屋雜處。奸詐日滋。其俗貪利輕生。好勇?狠。是以奸宄踵跡。嶽訟紛煩。其關隘則東有苦竹。西有班鳩。南有南天門。兩扇門之險。縣丞分駐?坪。更置都司一員。設官兵二百五十餘名以資緝捕。任綦重焉。西鄉七舖。長鎗秦郊。三渡。新建。衡口。月梅。五堰。其地北阻牛首。南枕凰皇。月河瀠洄於其中。川土沃美。水利最盛。於穀宜稻。宜梁。亦宜麥黍。歲收倍他鄉。水經注所謂黃壤沃衍者也。士人亦好禮。敦詩書。故世家舊族。集鱗次。縣學生員約得十八。蓋彬彬然有詩禮風。衡口為西鄉都會。有城垣距月領關三十里。西通漢中大路。亦守禦之扼要也。北鄉六舖。香獐。神灘河。團山。沈桑。松樹。陳賀。其地亦多山。鮮平衍。穀宜玉黍。宜麥菽。宜蜀黍蕎麥。香獐地小。逼近郡城。俗同桑園。二郎陳賀五舖。惟團山產稻。餘皆崇山峻嶺。無肥饒之利。物產亦不及南鄉。而土著流戶參半。雖俗同嵐河。而獄訟較稀。亦利獘之有輕重也。鄉東北通洵陽。有爛柴關。今名柴關嶺西北通寧陝燕子嶺。舊置烏溝堡。王莽山通鎮安。即王莽遣戍地。皆北路之宜防禦者。統計縣地方百里者十二有奇。除林木及石田不可耕者三分之二。餘方百里者四。應得地三千六百萬畝。歲科榖畝一石。應得榖三千六百萬石。縣編民屯丁口一十九萬九千四百七十一口。要其成數作二十萬。丁口每口歲計食用榖三石。僅用榖六百萬石。所餘至三千萬石之多。然而民無蓋藏。時虞饑者。則酒醴之消耗。商賈之販運也。糴販之害。舟運為大。流水舖之流水店。大道河之月池。皆有囤戶積粟。以待糴販。而?龍溝南之火石溝。尤為聚會要地。嵐河自火石溝以下。可通小舟。故糴販者皆囤積逆旅。待時賃舟東下。衡口多稻。有力者於稻未刈穫。乘窮民空乏。賤價預糴。名曰買青。蓋即五月糶新榖之計。收成則載月河小舟運郡。此皆郡城富商大賈所營謀。歲下襄樊。其利數倍。而不知實為民食之害。釀酒之獘。俗名燒鍋。因玉黍性難久貯。作酒則糟可肥豕。舟載襄樊。利亦數倍。故民爭騖焉。而不知亦為民食之害。是在司牧者。有以防護而禁約之。則民間私貯。庶幾陳陳相因矣。_
永州論|黃仲騏|HCJSWXB_RAO_1881|卷七十九兵政十地利下|黃子曰。以今日之形勢。足以捍湖湘而制粵西者。非永州乎。永州東距常甯。西距廣西全州。南距廣西富川。北距邵陽。倚山為城。前有長江之險。地多峻嶺巖關。以為阻隘。柳子厚所謂環以?山。延以林麓者也。唐鎮海節度使高駢請分兵守四州之險。永其一也。?沅豆盧?阻之。厥後編筏泛湘。而潭州遂陷。周保權遣兵代永州戍。道出衡陽。湖南將張文表懼。遂驅之以襲潭州。夫古之潭州即今之長沙也。是永州之與長沙。實有相為唇齒之勢矣。咸豐春。西匪陷全州。由東安趨永州。會大水河溢。賊不能飛渡。遂踞道州。當是時使建重鎮於永州南路。出銳師屯東安以阨其險。祈山黃華山龍虎關。皆其重地也。西南則遣兵?江華永明以遏灌陽之衝。賊必不敢輕進。而吾得以阻塞險要。因利乘便以制其死命。賊將有捲旗息鼓。逃遁之不暇矣。金陵之變。何緣而至此乎。夫事每成於有所警。而禍恒中於有所倖。方西賊之攻長沙也。當事者悉心調度。幾經辛苦。而固守之以無虞。亦已幸矣。事已過而不加察。禍已至而不思懲。西賊既長驅於前。東賊復猖獗於後。門戶一開。腹心滋害。人咸知其為病。而不知其受病之由。可慨也已。今年春二月。賊習其故智。由崇義陷郴桂。不直達永興安仁以[窺]衡湘而趨甯遠。出永州之祁陽東安以攻寶慶。所賴諸戎軒急援而數窘之。賊固多所失。我亦未為得也。然而賊之志尚未一日忘湖湘也。然而賊之勢將不知其所終也。亂天下者自粵西始。今之君子。支持於東南之際。今日失一城。明日復一城。而防之不勝防。克之不勝克。賊日愈眾而勢日益危。曾亦思賊之源何以清。賊之流何以止也。譬諸水焉。知下游之為害。而不疏瀹其上流。導其性。分其勢。使之就故道。而匯為江瀦為湖。無怪乎汙漫橫決。汪洋恣肆而不可為也。夫釁之啟也愈遲。則其發也愈熾。賊若以大股據永州。而分銳以窺衡湘。則可以扼我之首。而籓籬之撤危矣。將長沙亦不能以自固。兵法曰。地有所必爭。此之謂也。今夫地利之設至無定矣。有千古不易之形勢。有一時制敵之形勢。謀國者所當急講也。今置永州於閒散之郡。一任其出入。而不豫為之備。及至有警。方傳檄遠調。賊之遷徙無常。而我之征調屢易。豈不謬哉。愚以為永州當粵西之衝。其勢與郴並重。且相距僅三百餘里。兩鎮既立。屹然如太華並峙。強兵捍將。聲勢聯絡。互相為接。於此收指臂之效。勝於十萬之師矣。尚何粵賊之足云。或曰。衡州亦上游之勢也。當亦策時者所必爭。今不守衡而守永。可乎。余曰。永州環山據水。崇巒間道。可出奇。可設伏。利用守。亦利用攻也。若衡者莽蕩平衍。雖近岡阜。而旁無隘塞。故吳逆僭號。不旋踵而敗。若無永是無衡也。吾願今之置重鎮者。不曰衡而曰永。_
答客難|黃仲騏|HCJSWXB_RAO_1881|卷七十九兵政十地利下|客有難予者曰。子之以郴永為重鎮也。先事之圖。而後事之論也。子何不言之於十年以前。庶或有知之而行之者。今時已過而喋喋焉。毋乃非智歟。予曰。否否不然。夫古今治亂得失之機。當事者行之。識事者言之。行之者不得其人。而言之者無罪。史冊所載。往往類然。可慨也夫。雖然。莫謂言之者無其人也。記與友人談事時。有自京師來者。語及給事中陳壇奏請郴永為黃巢入中原之路。急須先為設守。而朝議不省。事遂寢。夫陳壇一輶軒使耳。郴永?兩次下車焉。衡文之餘。猶能細審其形勢。自抒所見。入告於　　天子。雖其言之不見用。而要其言之可用者自在也。且子不見夫醫家乎。醫者之於病也。求其生而已。得其方而生。失其方而死。醫者之事也。乃得其方而生。亦得其方而死。則非醫者之事也。而?於失其方乎。此醫案之所以作也。客曰。審如子言。子之論郴永誠善矣。然則東南之大。疆域之廣。豈遂無可守者乎。予曰。奚為不可守也。難易不同也。而?不得其人乎。今夫疆域一定者也。形勢無定者也。得其人。則溝涂可以限戎馬之足。林樹可以隱奇兵之用。雖平岡??。神明而變化之可也。是故有子房之謀。而後垓下可以困項籍。有武穆之策。而後洞庭可以擒楊么。不得其人。而曰舍山川險阻之固。將欲收功於都會之區。長江之界。夫豈然哉。嗚呼。賈誼李綱不世出。吾不知今之所謂賈誼李綱者。將何以處焉。悲夫。_
續奏長江水師疏|曾國藩|HCJSWXB_RAO_1881|卷七十九兵政十地利下|謹將長江水師前奏未盡事宜、續行定擬、開單恭呈　　御覽第一條頒發關防條、記一請鑄關防於官銜上、均冠長江水師字樣、如四鎮總兵、岳州鎮曰長江水師岳州鎮總兵官關防、漢陽鎮曰長江水師漢陽鎮總兵官關防、湖口鎮曰長江水師湖口鎮總兵官關防、瓜洲鎮曰長江水師瓜州鎮總兵官關防、狼山鎮仍循其舊、副參游都守等官請鑄關防條記字樣、另開詳細清單、進呈　　御覽、各營均用本汛地之名、如荊州則曰荊州營、陸溪口則曰陸溪營、皆就府縣口岸之名以為營名、其草鞋夾地名太俗、改名曰金陸營、惟提標中營不刻汛地之名、至前奏所擬之綏通營綏海營、茲亦改名曰通州營海門營、使人易曉、其千把外委等官、即由外刊刻鈐記、以昭信守、第二條酌留釐卡充餉、一原奏第十六條內、戶部議酌留沿江釐卡供給水師製造軍火器械船?、以各處商貨暢滯、時地不同、經收數目、難以懸定、多則中飽、少則貽誤、餉需不可不預杜其獘、應如何酌盈劑虛、俾垂久遠、妥籌章程、奏明辦理等因、臣等查長江水師、兼轄五省所需餉項、合之則見多、分之則見少、應於五省各留釐卡一處、湖南即留岳州一卡、湖北即留漢口一卡、江西即留湖口一卡、安徽即留大通一卡、江蘇即留瓜州一卡、岳州漢口兩卡所收之釐、每年每卡各提十餘萬兩、解交湖北鹽道衙門供支水師之用、其餘入?、仍歸三江藩司收用、歸水師用者、由江楚總督報銷、歸藩司用者、仍由該?撫報銷、俟水勇裁撤完畢、經制水師立定之後、此五處卡員、即由江鄂兩鹽道會同該省藩司委員經收、自此五卡之外、各省釐卡、俟軍務大定、本應全行裁撤、倘有願留一二卡添補永遠經費者、由各督撫體察專案奏辦、第三條裁撤水勇日期、一原奏第二十三條內戶部議江南軍務大定、所有各營勇丁、自當陸續遣撤、酌留水勇改為經制水師、應令將遣撤勇丁數目、何時撤盡、糧額何時起支、一併奏報等因、臣等查長江水勇、向分內江外江兩軍、除留補缺額外、所有內江一軍水勇、已經臣彭玉麟陸續遣撤、其數目業經咨報兵部在案、其外江水勇、此次奏定補缺一案、即將勇目次第裁撤、俟撤盡再行咨報、此外尚有淮揚水勇一軍、太湖水勇一軍、原議第五條內另設淮揚經制水師、現已將大概規模議定、臣國藩擬於一兩月內會奏定案、俟經制水兵之案奏定後、即將淮揚水勇、大湖水勇遣撤、陸續具報、第四條派船?查私鹽、一原奏第二十七條內、戶部議?船為長江利器、以之?緝私鹽、固最便利、而包庇私鹽實難稽查、若不嚴定章程、將來弊竇叢生、鹺政因此而壞、營制即因此而弛、關繫實大、應令提督會同江楚總督、公同遴選師船、奏派若干隻、另立旗幟字號、仍令兩淮鹽運使及湖北鹽道、會同各營、嚴密查訪、其未經奏派之哨船、不准干預鹽務、如有包庇私鹽、官則參辦、兵則比照尋常私梟、加等治罪、其如何明定官兵處分罪名、應令悉心酌擬、奏明定案等因、__查前奏由漢陽瓜洲兩鎮標派船?緝私鹽、茲定瓜洲鎮派?鹽船三號、一年一換、歸運司暨瓜棧委員稽查、其餉即由瓜棧支發、漢陽鎮派?鹽船三號、一年一換、歸湖北鹽道暨督銷局稽查、其餉即由督銷局支發、所?不過上下四十里、不准太遠、以防流弊、此外戰船一概不准干預鹽務、至弁兵包庇私鹽、或失察、或知情、或受賄、或通同與販、各有本例、將來應按照情節問擬、毋庸另立處分罪名、轉啟遷避之漸、第五條酌定?械旗幟、一原奏第七條內工部議戰船應配旗幟?位等項、應令查明各船、應配何項?位、旗幟器械若干、即將名目件數造冊送部查核等因、查長龍戰船頭?二位、係洋庄、各重八百斤一千斤不等、邊?四位、洋庄各重七百斤、梢?一位、洋庄重七百斤、舳板戰船頭?一位、洋庄重七百斤八百斤不等、梢?一位、洋庄重六百斤七百斤不等、兩邊轉珠小?二位、重四五十斤不等、此外洋鎗鳥鎗刀矛之類、隨宜分配、至戰船旗幟、悉以桅旗並梢旗為主、凡桅上用方旗、長龍船桅旗長一丈二尺、寬七尺、舢板戰船桅旗長九尺、寬六尺、上半節俱用紅色、下半節俱用白色、或畫北斗、或畫太極圖、或畫如意之類、提鎮各標各畫一樣、以示區別、船梢用尖角旗長龍稍旗、長一丈一尺、寬九尺、舢板梢旗長九尺、寬七尺、均寫明某標某營某哨字樣、此外各標各營哨或桅上添一小旗、或船頭設立一旗、或寫姓號為記、顏色制度各聽其便、第六條更換額缺官階、一岳州漢陽湖口瓜洲四鎮中軍游擊營制、惟岳州漢陽兩鎮用船三十三號、其湖口瓜洲兩鎮中軍、僅用船二十三號、該兩營地當衝要、不敷分布、瓜洲又有應派?鹽之船、尤嫌其少、查原奏第七條長江提鎮例給坐船外、各給督陣舢板二號、以守備為哨官、本應設立守備十二缺、茲將此十二缺裁去、撥六缺歸湖口中軍營、撥六缺歸瓜洲中軍營、改為守備各一缺、千總各二缺、把總各三缺、合成十二缺之數、與原奏七百七十四哨總數相符、而四鎮中軍船數、亦不致多寡懸殊、所有提鎮督陣舢板之兵丁、由中軍派員管轄、第七條議裁舊日額缺、一原奏第二十九條京口狼山、湖口漢陽岳州等營、凡向有水師之名而無?船之實者、今各該處均立標營、應改從新章、悉歸長江水師提督節制、以昭畫一、其向無水師名目者、不必更改等語、查原議之意、濱江舊設之水師仍不裁革、不過改歸長江提督節制而已、近來細加講求、舊營斷不能與新營相合、舊制雖名水師、而無船無?、官員各有衙署、新章則水師專以船?為主、自都司以下即無衙署、以船隻為辦公之所、舊制水兵口糧不過月支一兩至二兩為止、新章則水兵口糧月支二兩七錢、而官員之俸薪養廉船價、亦與舊制?別、舊營水兵不習使船放?等事、新章則專重使船放?、若將舊營與新營並存、則規制懸殊、必生觖望、若令舊官補新營之缺、則舟居不慣、必難得力、再四籌思、迄無善策、惟有將濱江舊日水師酌量裁去、如湖北原設之荊州參將營、漢陽副將營、湖南原設之洞庭水師營、岳州水師營、江西原設之鄱湖南湖九江水師營、均應裁去、所裁之缺、副將參將游擊都司等、均請兵部另行調補、陸營實缺守備千把外委等、均由該省督撫另行調補陸營實缺、其未經調補以前、仍在原省支食本缺廉俸、其兵丁則竟行裁去、無庸另募、茲將應裁各缺開單、進呈　　御覽、__至長江水師西至荊州為止、其自荊州以上泝江至宜昌巴東、原奏事宜第五條聲明、另由湖北設防、所有宜昌鎮標水師三營、應仍其舊、但歸湖北督撫提督統轄、不歸長江提督節制、又如江南舊有京口水師副將三營及狼山以東各水師舊營、現議將江蘇水師認真整理、或裁或改、由臣國藩另案奏辦、第八條各省督撫節制、一長江水師雖以提督為主、而在五省境內、各歸五省督撫節制調遣、副參游以下、歸本境?撫節制、總兵並歸總督節制、即以湖南而論、去太平府提督衙門甚遠、若該省有土匪竊發、須用戰船勦辦者、即由湖南?撫檄調境內水師?剿、岳州鎮總兵接到咨檄、立即發兵、不可等候長江提督回文、致?軍機、湖北江西蘇皖四省?撫皆然、至總督調度轄境水營、尤屬通行之舊例、平日無事之際、督撫偶調水營操演、一接檄文、立即前?應操、不可藉口等候長江提督回文、致?操期、蓋立法雖密、設或長江提督不得其人、則法皆不行、口糧既恐虛糜、船?亦恐廢壞、若督撫中有一省認真者、則一省之水軍不致廢弛、有兩省勤操者、則兩省不致廢弛、自調兵調操兩事而外、凡水營政務、各督撫仍商之長江提督、聽候主持、第九條核定?防處分、一原奏第二十二條遇有劫盜案件、即由長江提督專案參辦、而未將處分詳細聲明、查武職?防搶劫案件、向例查明離汛里數、分別參處、有五里以內五里以外之分、又有專汛協防兼轄統轄之別、今長江水師分布江面、自都司守備以下、即以座船為衙署、本應隨時上下梭?、不能指定汛地、五里之起訖確在何處、擬以哨官為專汛之官、營官為本轄之官、遇有搶劫案件、專汛哨官係何職、各應由該營官指出、初參仍照定例、四月限滿、題??防、專汛官住俸、本轄官罰俸六箇月、二三四等參向例一年限期者、酌量加重、改為各予限八箇月、二參限滿、專汛官降一級留任、本轄官罰俸一年、三參限滿、專汛官加重降二級留任、四參限滿、專汛官加重降二級調用、不准抵銷、如汛守內有一夜連劫數次、情事仍照舊例、俟三箇月限滿、犯無弋獲、即將專汛官降二級調用、本轄者降二級留任、毋庸立協防外委名目、亦毋庸議統轄官之處分、倘能於限內獲犯過半、兼獲盜首、均准免其參處、遵照原奏、由提督查明、隨時專案參辦、如提督遲不開參、即由督撫參奏、以示江面劫案較陸路尤為慎重、又有應酌議者、水師處分既已加重、則江中漁船、應概歸水師稽查管轄、向來江中水盜、均以漁船為窩藏出沒之所、嗣後魚稅仍歸州縣經收、漁船則歸水師編查、以清盜源而一事權、第十條各營輪流更調、一水師所重者以船為家、不准登岸居住、若永遠駐紮一處、則經年累月、戰船全不移動、必致廢弛朽壞、相率私造屋宇、棄舟楫而住室廬、不可不防其漸、茲定江楚各營、每逢半年更調一次、副將與副將之營互調、參將與參將之營互調、游擊與游擊之營互調、每營調居客汛二次、駐紮一年、又准調回本汛一次、駐紮半年、其互調之或遠或近、聽提督隨時斟酌、總不令其廢弛安逸依戀陸居而已、惟哨官之有?防處分者、不准調動、以杜規避、_
興安州升府疏|畢沅|HCJSWXB_RAO_1881|卷七十九兵政十地利下|奏為陝省興漢二屬。暨終南山一帶地方險要。請改設官屬。以資控制。以重稽防事。竊照陝西興安直隸州。濱臨漢水。背負終南。為秦屬之關鍵。亦荊襄之門戶。萬山重?。實係四塞奧區。形勢最為險要。該州管轄平利。洵陽。白河。紫陽。石泉。漢陰六縣。通計地方四千餘里。從前俱是荒山僻壤。土著無多。自乾隆三十七八年以後。因川楚間有歉收處所。窮民就食前來。旋即棲谷依?。開墾度日。而河南江西安徽等處貧民。亦多帶家室來此認地開荒。絡繹不絕。是以近年戶口。驟增至十數餘萬。五方雜處。良莠錯居。邇來風俗刁悍。訟獄繁興。命盜案件。甲於通省。兼有外來無業匪徒。因地方僻遠。易於匿跡潛蹤。出沒無定。兼之該州向有總兵同城駐劄。近復添設重兵。號為鉅鎮。兵民交錯。庶務殷繁。舊設知州一員。臣細察情形。並與司道等詳加商酌。該州品秩稍卑。辦理恐形掣肘。必須將興安州升為興安府治。改設知府。方足以資彈壓。至現有之州吏目即改為府照磨兼管司獄事務。原設州學正改為府教授。訓導改為府訓導。又府城內應設知縣一員。即將州屬之漢陰縣。改為附府首縣。查興安係古安康郡地。應請即名為安康縣。將州轄地方歸併管理。其原設漢陰縣典史。移為安康縣典史。原設漢陰訓導。改為安康教諭。至漢陰舊治。在興安迤西一百八十里。未便乏員。應另設興安府通判一員駐答其地。專司捕盜緝匪。及查拏地方私販鹽茶。私宰私燒。賭博撻降等事。再興安境內。西南?平地方。距州二百四十里。楚蜀人民雜處。實為要隘。此地將來歸併安康首縣管轄。應另設分防縣丞一員。又興安所屬紫陽縣西南之二州。距縣一百八十里。與川省太平縣連界。平利縣東南之鎮坪。距縣四百八十里。與川省太平大甯等縣。及楚省竹谿縣連界壤境。犬牙相錯。箐密林深。兩地均屬緊要。應於二州埡添設主簿一員。即將西安府知事。裁改移駐鎮坪。添設?檢一員。同?坪所設縣丞。俱令專司緝捕。再查漢中府屬之西鄉縣南之大池壩。距縣三百里。與川省通江縣連界。又褒城縣南之黃官嶺。距縣一百三十里。與川省南江縣連界。該處俱山路荒僻。最易藏奸。應請於大池壩添駐分防縣丞一員。黃官嶺添駐?檢一員。俱令就近盤緝奸匪。其黃官嶺之?檢。即將該縣之青橋驛驛丞裁汰改移。此興安漢中應行改設官屬以資鎮壓防範之情形也。至省城迤南之終南一山。?西安鳳興各府州屬周圍。約計數千餘里。崇山峻嶺。俱係鳥道羊腸。路徑阻絕。先時不過土著居民。樵采為活。近來四川湖廣等省之人。陸續前來。開墾荒田。久而益眾。處處俱成村落。而遠方遊手無藉之輩。亦借以雜插其間。即如去年川楚嘓匪。每有竄入漢興沿山境地。擾害村氓。雖經堵截嚴拏。不敢再至。但溪山重繞。煙戶零星。距各該本管州縣本城。近則三四百里。遠至七八百里不等。地方官見聞阻隔。難以防範稽查。萬一滋生事端。未免往返需時。鞭長莫及。甚為可慮。臣再四籌酌。必須於山中要害處所添設丞倅等官。分管山內地方。就近治理。專司防緝事宜。方為妥?。__查山以東自咸甯縣之大乙峪。由藥王堂舊縣關南至興安州北境。約計七百里。而舊縣迤西。地名孝義川。為扼要之地。應添駐西安府分防同知一員。至山以西。自長安縣子午谷。由江口西南至五郎關。直抵漢中府。此境約計七百餘里。其五郎關為扼要之地。應將西安府水利通判。改為西安府分防通判。移駐五郎關。并照從前漢中府屬之鳳縣地方。分隸留壩廳之例。將山以內向隸咸甯之地方煙戶。俱歸移駐之通判管理。所有各分管境內。凡人命盜竊及一切案件。俱令該同知通判審解。民賦錢糧。亦皆劃歸徵解。并請於同知通判各駐劄之地。添設?檢兼管司獄事務各一員。如此則東西兩路聲勢聯絡。一切防奸緝匪。稽查易周。實為一勞永逸之舉。此終南山以內應行添設官員以資鈐轄捕緝之情形也。以上改設之知府。同知。通判。縣丞。主簿。?檢等官內。查興安州。本係繁疲難三項要缺。今應仍為在外揀選陞調之缺。其新設首邑之安康縣。亦足為疲繁難三項要缺。與添設同知通判以下各員。均定為要缺。在外揀選陞調以資治理。惟查定例地方職官。止許改調。不許增添。但今陝右各屬惟西安水利通判。青橋驛驛丞。及西安府知事等員。可以移駐裁改。此外尚缺同知通判各一員。縣丞二員。?檢一員。?檢兼管司獄事二員。緣陝右各屬幅最為遼闊。向來丞倅佐雜等官。額設無多。嗣復節次裁汰。移駐新疆。是以現在均係緊要地方。再無冗員可供裁汰。臣仰荷　　聖恩。簡任?撫。先後十年。於地方一切因革事宜。隨時悉心體察。此事明知有費更張。但今昔情形迥然大異。而山川扼要。形勢阻深。不得不為未雨綢繆之計。斷不敢因拘泥惜有限之費。以致異日貽?地方。臣復與督臣李往返札商。意見俱屬相同。謹合詞恭摺具奏。并繪興漢及南山一帶地圖。將各州縣境內要隘處所。應行添官駐劄各地方詳細貼說。恭呈　　御覽。伏祈　　　皇上睿鑒施行。如蒙　　?允。所有一應改設移駐官員各事宜。容臣與藩司尚安等。另行詳悉定議題奏辦理。合併陳明。_
莊蹻攷|莫與儔|HCJSWXB_RAO_1881|卷七十九兵政十地利下|　楚將莊蹻將軍循江上、?巴黔中以西、降夜郎、定滇池以屬楚、今貴州黎平鎮遠思州同仁諸府、有漢武陵郡、鐔成無陽辰陽諸縣地、即有秦楚黔中地思南一府、有漢巴郡涪陵縣地、即有秦楚巴地、然則諸府倚西州縣以西餘府、即皆其兵威所屬、間摭其事攷而一也、__史記西南夷傳、楚威王時、使將軍莊蹻將兵、循江上?巴蜀黔中以西、莊蹻者、故楚莊王苗裔也、蹻至滇池、地方三百里、旁平地饒千里、以兵威定屬楚、欲歸報、會秦擊奪楚巴黔中郡、道塞不通、因還、以其眾王滇、變服、從其俗、以長之、漢書同、後漢書西南夷傳、楚頃襄王時、遣將莊豪從沅水伐夜郎、軍至且蘭、椓船於岸而步戰、既滅夜郎、因留王[滇](鎮)池、[以](目)且蘭有椓船牂柯處、乃改其名為牂柯、通典邊防三史漢皆云、楚威王時、使莊蹻?巴黔以西、蹻至滇池、欲歸會秦奪楚巴黔中、因以其眾王滇、後十餘歲、秦滅楚、自威王後懷王立三十年、至頃襄[王](三)之二十二年秦昭襄王遣兵攻楚、取巫黔中後漢史則云、頃襄王時、莊豪王滇、豪即蹻也、若蹻自威王時、將兵?地、屬奏陷巫黔中、道塞不通、凡經五十二年、豈得如此淹久、或恐史記謬誤、班生因習便書、范氏所記、詳攷為正、又蹻王滇後十五年、頃襄王卒、攷烈王二十五年、幽王十年、王負芻五年而楚滅、後十五年秦亡、凡七十年、何故云蹻王滇後十餘歲而秦亡也、太平寰宇記、文獻通攷皆襲其說、今按秦昭襄王三十年、蜀守若伐楚、取巫郡及江南為黔中[郡](郎)、見史記秦本紀、又六國表、楚頃襄王二十二年、秦拔我巫黔中郡、並當周赧王三十八年、杜氏以史漢威王時為非、後書頃襄王時為正說、是漢書注引華陽國志亦作頃襄王時、今本仍作威王、則亦誤本也、荀子議兵篇、齊之田單、楚之莊蹻、秦之衛鞅、燕之繆蟣、是皆世俗之所謂善用兵者也、是其巧拙強弱、未有以相君者也、若其道一也、又云、楚兵殆於垂沙、唐蔑支人、楚蹻起、楚分為三四、是豈無堅甲利兵也、其所以統之者、非其道故也、楊倞注引史記索隱曰、莊蹻、楚將、言其起為亂、後楚遂分為四、又引韓子曰、楚王欲伐越、杜子曰、臣患能見百步、而不見其睫、王之兵敗於秦晉、莊蹻為盜境內、吏不能禁、而欲伐越、此智之如目也、蹻初為盜、後為楚將、楊氏所引、在韓非喻老篇云、[楚莊王]欲伐越(楚莊王)、商子弱民篇、唐蔑死於垂涉、沙涉形聲相近莊蹻發於內、楚分為五、垂涉之事、商鞅死已久、當是後人襲荀子攙入書中、韓詩外傳四、楚兵殆於垂沙、唐子死、莊蹻[走]、楚分為三四、元作方為二四、今改、史記補禮書、楚兵殆於垂沙、唐昧蔑昧音同死、莊蹻起、楚分而為四參、三書之文略與荀同、皆言唐蔑死、莊蹻起、而楚地分、考史記楚世家及六國表、秦與齊韓共攻楚殺楚將唐昧、取重邱而去、在楚懷王二十八年、二十九年、秦取楚襄城、三十年懷王入秦、秦取楚八城、頃襄王元年、秦取楚析及十五城、楚分為三四、即謂此、是莊蹻伏夜郎取滇、當以後書頃襄王時為確之明證也、至韓非謂楚莊王欲伐越、而林子舉莊蹻為盜境內以止之、莊、懷之?也、莊王稱?、事具春秋傳及史記、安有器地秦晉之事、唯懷十七年、與秦戰丹陽、秦大敗、我軍斬甲士八萬、虜我大將軍裨將軍七十餘人、遂取漢中之郡懷王乃悉國兵、復襲秦、戰於藍田、大敗楚軍、韓魏聞楚之困、乃南襲楚、至於鄧、楚聞、乃引兵歸、二十年、昭睢又有王雖取地於越、不足以刷恥之語、在史記楚世家、可見欲伐越而言器地於秦晉、即指十七年事、其為懷王之誤無疑也、蓋蹻在懷王時為盜、至頃襄時起而為將、故楊倞曰蹻初為盜、後為楚將也、蹻之略地南中、確年無可見意、只在頃襄二十年前後、三代用兵、未有淹久至三四年外者、特無徵未敢定耳、而困學紀聞引賈生弔屈原曰、謂跖蹻廉注、楚之大盜曰莊蹻、又引韓非語、謂蹻蓋在莊王時、莊王苗裔、王滇、又一蹻名氏與盜同、此特就史記韓非為說、未加鉤稽、殊難取信、又攷呂氏春秋[介]立篇云、莊蹻之暴郢也、注、莊蹻、楚成王之大盜、又異用篇、跖與企足得飴、以開閉取楗也、注、跖、盜跖、企足、莊蹻也、皆大盜人名也、以飴取人楗、牡開人府藏、竊人財物也、高誘獨以蹻為成王時、與諸家異、蓋用史記威王時轉寫?成耳、故淮南子主術訓、明分以示之、則蹠蹻之姦止、注云、蹻、莊蹻、楚威王之將軍、能為大盜、仍作威王可證也、至後書之豪、呂覽之企足、與諸書之蹻、雖頗岐出、實無三人、豪蹻音近、企足近蹻之切音、且後書本篇、復有滇王莊蹻之後之語、呂氏介立、亦仍書作蹻、而郭青螺莊蹻攷、必以王滇之蹻為非盜、謂遷固既?頃襄為威王、又惡知不?豪為蹻、當從范氏莊豪為正、馬氏豪即蹻之說、為此特以正德間、雲南欲祠蹻、因謂蹻跖廉兮、李奇注、蹻、楚之大盜、故不果思、曲為之護、不足辨也、范書謂滅夜郎、華陽國志謂降夜郎、降者自滅、則安有漢孰與大者哉、班馬泝江定滇、范氏泝沅克夜郎、常亦同范、道可兼通、事堪並舉、更無他證、所當兩存也、至杜氏謂史漢云蹻王滇、繼言餘歲秦滅、且為之算年以質其誤、攷史漢言蹻王滇、繼言秦時通五尺道、於此國置[吏](史)、十餘歲秦滅、十餘歲、謂通道置[吏](史)至秦亡之年、非謂王滇至秦亡之年、杜氏檢核偶未審、樂氏馬氏亦因習便書、疏矣、_
請移設綠營疏|岑毓英|HCJSWXB_RAO_1881|卷七十九兵政十地利下|竊維政有常經。兵無常勢。守經貴于達變。因勢在乎轉移。　　國家定鼎以來。于八旂之外。設立綠營。碁布星羅。法良意美。乃承平日久。營伍廢弛。倉猝軍興。不得已而募勇助勦。事竣之後。有請創立水師者。有請添設營制者。有請量移訊汛地者。皆蒙　朝廷採擇施行。?以時異勢殊。不能不量為變通也。滇省寇亂多年。仰賴　　聖主如天之福。以次削平。凡在臣民。同深慶幸。惟治不忘亂。斯能長治。安不忘危。始可久安。所有善後事宜。必須妥為區畫。謹將管見所及。敬為我　　皇上陳之。　一迤西麗江府城。地處極邊界。連西藏。僅以鶴麗鎮左營右哨千總分防。殊不足以資控制。又麗江劍川交界之喇?鳴。地係江邊要隘。江外即是野人。距麗江府城五百一十里。鶴慶州城四百二十里。劍川州城三百二十里。該處附近鹽井。近頗豐旺。從未設兵駐防。商民每被搶?。查鶴麗鎮總兵。及中營遊擊。左右二營都司。均駐札鶴慶州城。擬請以鶴麗鎮右營都司。移駐麗江府城。劍川營都司。移駐喇?鳴。以固邊圉。該處既設都司。劍川已為腹地。即以麗江汛千總移駐劍川州城。亦屬相宜。又蒙化廳地方。縱橫數百里。只有景蒙營千總外委各一員。帶兵一百數十名。不敷分布。該處距景蒙營三四百里。有鞭長莫及之勢。而景東廳幅遼闊。營兵不能再分。查提標中左右三營。大理城守營同駐大理府城。擬請將提標右營遊擊。移駐蒙化。該處距大理僅一百八十里。遇有征調可以一呼而至。其原駐蒙化之汛弁兵丁。撤歸景東。以備添撥分防。又楚雄府屬八哨地方。界連景東。迤邐三四百里。山深林密。猓夷聚居不下百餘寨。奸宄溷跡。此拿彼竄。擬飭楚雄協副將。分派千把一員。帶兵數十名。設汛防守。並飭景蒙營遊擊于交界之處。再設一汛。派把總外委一員。帶兵數十名。梭巡會哨。以期道途安靖。商賈暢行。　一迤東澂江府城距省一百二十里。為省城籓籬所屬。有新興路南二州。河陽江州二縣。向由臨元鎮以把總一人分駐澂江。千總一人。分駐江川。新興路南。各有把總一人。每弁不過帶兵數十名。分設各汛塘堆卡緝捕巡防。有名無實。且與臨安相距三百八十里。該總兵亦兼顧不遑。故咸豐年間。城賊起而澂江先失。屢次圍省。朝發夕至。大為心腹之患。查滇省舊設額兵四萬八千數百名。嗣經裁減。僅有三萬七千數百名。曩時督撫兩標。城守一營。共設兵七千數百名。裁減之後。僅存三千數百名。今大亂初平。情形?異。亟應酌量添設。擬請仿照雲南廣西營設遊擊一員。中軍守備一員。左右哨千把外委共十六弁。馬步守兵共七百七十五名。作為澂江新興路南江川四屬。以捍衛省城。將四屬原設各汛弁兵。撤歸臨元鎮標。擇要安置。　一迤南臨安府屬之曲江。距府城一百餘里。地當衝要。村寨稠密。田土肥饒。由館馹五山而至甯州婆兮。綿?二三百里。山河險阻異常。回夷雜處。屢為盜藪。上年蕩平館婆賊巢。暫留勇營駐防該處向歸臨元鎮中營分防。只派外委把總一員。兵數十名。地廣兵單。難期得力。查臨元鎮總兵。及中營遊擊。左營都司。同駐臨安府城。擬請將臨元鎮左營都司移駐曲江。汛弁移駐婆兮。更以澂江汛弁。移駐甯州屬之青龍街。塘汛相聯。隨時巡緝。庶不致有?防之虞。以上各條。均為通省善後起見。臣賦性庸愚。知識淺陋。曷敢以舊章妄有損益。而節年用兵。轉戰各屬。既身經以目。爰思患而預防。採諸輿論。詢謀僉同。不揣冒昧。據實奏　聞。可否仰懇　　天恩。飭部臣核議。奏請　　飭下遵行。其員弁兵丁如何調補。兵米俸餉如何劃撥。容俟欽奉　　　諭旨。當與督臣悉心妥籌。分別辦理。現在滇省軍務初竣。安置兵丁。最關緊要。安置之法。又莫善于易勇為兵。而俸餉虛懸。殊難措置。臣等前已請　　旨飭催各省欠餉。若寬為籌撥。迅速解滇。亦不難乘時整頓。以復　　　聖祖　　　列宗之成法。此又臣有志未逮。而不敢稍存推諉者也。所有酌議移設綠營以裨地方緣由。謹會同雲貴督臣劉嶽昭恭摺具陳。伏乞　　皇上聖鑒訓示。_
郴州論|黃仲騏|HCJSWXB_RAO_1881|卷七十九兵政十地利下|嗚呼。以予觀於天下之變。而知兩粵之門戶。郴當其衝。湖湘之籓籬。郴據其險云。黃巢之陷廣州也。高駢奏請遣兵馬使張璘將兵五千。於郴州守險。僖宗不許。後巢逾嶺泛湘陷潭州。渡江淮。而長安遂陷。　國朝之制吳三桂也。將軍穆占以陝西荊州之兵。拔茶陵攸縣安仁郴桂所屬十二城。遂屯郴州。遣前鋒統領碩岱等守永興。賊悉銳不能攻。而衡州以平。且定鼎後宜章桂陽各設參府一名。綠營額兵五百。　廟謨深矣哉。以無事之日而策及有事。今以有事之日而置若無事。此天下之所以多事也。咸豐二年夏四月。州守孫公甫蒞郴。而西匪踞道州。維時承平日久。人不知兵。凡所為戰守具皆未備。逾月賊陷桂郴。統領提督軍門向榮和春尾其後。所過諸要隘。皆棄之弗設守。賊遣其前銳出永興安仁。徑攻長沙。不克。沿江而下。此所以有金陵之師也。五年春。土匪楊老四竊發。會守備諶瓊林督水勇五百至。敗之於荷葉坪。鄉人繼之。殲其餘。時大憲以粵寇未靖。檄同知趙啟玉督勇一千防郴。啟玉年少氣銳。不識方略。營於九峰。賊突至。環攻之。皆崇山箐嶺。不能出。死之。而軍遂覆。當是時。統領王同知周金賊副將李輔朝。率南勇二千楚勇一千相繼至。倉皇不知所為。據城為營。賊本烏合。鮮器火藥。我軍屢勝。三月二十九日。遇賊於大路之十字嶺。敗之。追奔十餘里。賊分股抄小路出?竹坪。由七里洞龍都司無以禦而城陷。周李諸軍皆潰。無一返者。賊收其散亡。蟻至蜂聚。孔源樂昌連州嘉禾監山諸賊悉附之。而勢遂振。前股出永興茶陵。所至披靡。市井一空。此所以有江右之師也。己未春二月。江右賊由南安崇義犯桂陽。參府彭定泰副將劉培元率勇二千。不能軍。城遂陷。賊分股一由黃草坪陷興甯出東江。一由九峰出良田司。會於郴桂。先後驅嘉禾道州甯遠永州祁陽東安。嗚呼。此所以有今日之師也。夫郴之為州。在五嶺以南。山高水駛。關隘林立。崇巒可控。險間道可出奇設伏。守可為攻。逸可待勞。主可制客。此其大勢也。而其最要者。南路則莫如摺嶺五里衝楓樹柶。東路則莫如黃草坪水阻灘東江。西北則與桂郡相接壤之黑山口昭里渡藍王橋。及賊之由郴永而下也。東路則莫如桃花廟黑石嶺。西路則莫如牛角井石壁塘矣。知地利者。其於邊境隘塞。孰為通行。孰為蹊徑。孰宜屯堠。然後擇突?敢死之士。扼要而守之。萬夫不能前也。為先事之謀者。莫若以郴為重鎮。高駢請以五千守郴。予仍謂非五千不可。計郴州見在關稅。年終可得三十餘萬。以郴州之利敷五千之勇。幾何其不足也。而?其利之不可以計數者。不僅在郴州也。孫子曰。不知山林險阻沮澤之形者。不能行軍。不用鄉導者。不能得地利。予郴人也。知郴而已矣。作郴州論。條列其事於左。__一防維宜先也。有險而不守。與無險同。守險而不善其始。與不守同。郴城小如斗。無可守者也。五年之役。師不出來鶴樓一步。其已事矣。郴地崇巒深澗。盤回紏互。而與屬縣毗連之處尚多。是故必周知五屬之形勢。而後知一州之形勢。尤必周知全省之形勢。而後知郴之為州。其屏蔽於上游者至重大也。愚謂宜於無事之日。凡地之可以守。與其所以守之具。預為妥定。成竹在胸。而後猝然臨之而不亂。若待事至而始設備。則必無把握。措手不及矣。夫自古無不險之國。而亦無不可守之險。及其敗也。究亦無不可失之險。嗚呼。自撤藩籬。千古一律。未有禦賊於門庭之內。而得免於操入室之戈者。方今之勢。不及早圖之。一誤再誤。前車其未遠乎。__一查勘宜詳也。郴之屬縣宜章兩桂。與粵境相接壤。興甯永興。與下游為通衢。其間崇關峻嶺。扼塞險要。固有輿圖所不及載。傳聞所不盡悉者。而我之所以用多用少。用分用合。用實用虛。用奇用正之處。必先了然於心目之間。神明而變化之。而後可與從事。使不一一致其精詳。將有前陷沮澤而不知。深入窮谷而不悟者。烏在其能行軍也。是故善言地利者。謀之於平日。用之於臨時。而馬跡所至。雨雪不能阻其程。酷暑不能緩其行。窮巖絕險不能疲其力。身親歷焉。如在山陰道上也。不然智如阿瞞。尚悔恨於陽平。明如武侯。猶遲疑於子午。而?其他乎。唐賈?云地理之學。百聞不如一見。旨哉言乎。其斯為戰守之準則歟。__一延訪宜殷也。當休明之時。崇文者望重。值倉卒之際。濟變者功多。郴僻近嶺南。魁奇忠信材德之士。固未易易見也。而自飲和食德以來。豈無一才一能。足資捍衛者乎。雖見聞較隘。衣冠近古。與之談裨海之廣。九州之大。聲名文物之盛。茫如也。而試問風土。審利害。稽里道於山川。驗民情之向背。路窮則逶迤可通。質魯則信義易感。如指掌。如響應焉。且其智者能者樸實而英明者。從而引導之。則可得其實力矣。是當於未事之先。集眾思。廣眾益。或招要以資其?謀。或親臨以廣其顧問。在我補耳目之窮。而於人收指臂之效。事不勞而功易成也。古者開幕府。置上舍。招致天下豪傑。往往結交而下逮夷門。好士而心傾稷下。卒能濟艱難而建奇勳。歷觀往史。不可勝數。夫亂世多才。英俊?出。是在專閫者留心而已矣。__一簡選宜精也。守險之師。與鏖戰異。當關之士。與對壘異。夫郴之所以可恃者。要隘也。利用守而即以守為攻。其地率山斗峭而難進。其勢恒偪仄而易傾。此非堂堂正正之陣。十圍五攻六花八門所能奏功也。愚謂宜以五千人中。擇其短小便捷驍勇有力。尤必膽氣過人者。編成一軍。口糧亦較他營倍優。百長隊長更於精中取精。除隨時練習外。令赴各營以試其能否。其未及神熟者汰之。庶扼守有虎據之師。而我軍無可動之勢。　國朝陸世儀曰。若遇此等地勢。奪隘爭險。必於軍中另選突?敢死之士。聚為一軍。以應卒然之用。知兵哉。__一修築宜備也。守禦之資。固恃天險。而修補之助。亦藉人為。夫山林川澤天地自然之形勝。而據高扼要。智者審焉。因天地之所不足。而益以人事之有餘。易曰。王公設險以守其國。誠以險成於人。而不徒恃在地也。愚以為郴屬各隘口。宜先相其地勢。察其夷險。權其重輕。或塹山築城。斷道起障。或槌石檑木。或廣置戍邏。或挑挖濠溝。用工損而費不資。舉事勤而功易集。且士卒習熟道途。賊以遠來深入。欲進不可。欲退不能。將有收功於意外之數者。晉築虎牢。蜀築魏樂。古人當兵力強盛之時。不聞廢險於此。而?紛紜有事之日乎。__一民兵宜募也。天下多故。綠營額兵不足以禦敵。而召募繁矣。召募之兵。湘兵其最著者也。隊伍有法。進退有節。旗鼓兵伐。軍令森嚴。而試當崎嶇之路。處險要之衝。恐人地生?。所習非所用。所用非所習。將有變生不測者矣。愚謂不如添募民兵之可募者。兩桂與興甯南路之民。較為樸實。今試就五千人之中。汰其老者弱者。技藝不熟者。即以其糧募民兵之驍者捷者。耐勞而習險者。并一體訓練。使之知法。以為可用。庶臨事有熟習之兵。而於我軍有先路之導。古名將往往就近調用民兵義兵。以成大事。至明王守仁之剿浰頭桶岡及擒宸濠。皆專用民兵。此非其成效乎。今之專閫者。尚其傚之。__一訓練宜勤也。將無事則逸。兵無事則靡。故久戍之師不可與力戰。古之人或聚米以為山川。或硃筆以塗道路。雖在閒暇。不忘憂勞也。今使建帥府於郴郡。以防粵賊之衝。賊倏東倏西。嘯聚無常。而我軍日就安閒。兵將不復憤發。將相習故常髀肉以生。是未見賊而氣先頹矣。愚謂宜於常操外。令營官按記日月。分撥各營兵數若干。隨帶赴宜章興甯兩桂。暨桂郡之臨武藍山嘉禾。所有扼塞要害之處。爬山捫蘿。以?其足力之健捷。技能之工拙。又必分番輸戍。挨次不紊。此勞則彼逸。此逸則彼勞。勞逸既均。號令亦平。此亦整飭軍務之一法也。__一碉卡宜設也。宜章之三堡舊矣。楚粵交界之區。類多崇山峻嶺。紆盤百數十里。塘汛之所不及。兩面山斗峭。人馬難越。不獨桂東之八面山也。而宜章桂陽實為粵賊出入之路。其捍衛尤急。愚謂宜仿行苗疆碉卡之法。凡有往來要路。嶔奇斗狹。則扼設二三碉樓。或如品字。或如連珠。鎗?火藥。米糧薪水。盡貯其中。查碉製高三四丈。每面寬一丈許。洞門一層向外。三面凸出。內空一面。凡三層。上兩層作樓。層砌?眼。下層以衛堡根。每碉相隔五六十丈。令鎗?接續相及。若地勢寬者。或作五六碉。窄者或作一二碉。地方官勸諭獎勵。富者出資。貧者出力。令就近紳士董其事。以次繕完。每碉設碉長一名。碉卒十名。聞警則各堡有備。可以堵截。并挖濠栽棘。可以防限。誠為禦賊之至計。今楚粵之邊患。將未有已也。萬山叢雜。易於伏莽。且賊蹤出沒。亦無定所。雖一時戰伐之功。掃除烽煙。兵撤而事變旋生。故不如建立碉樓為禦賊久遠之計也。__一約束宜嚴也。王者之師如時雨。仁人之兵若春風。不聞其騷擾也。大丈夫提三尺劍。殺賊立功。奠安桑梓。亦已壯矣。而顧此無辜小民。糜爛之餘生。未幾䲢脅之。殘喘何堪。馬牛牲畜樹植蔬?之屬。何一非燼餘也。且用兵之道。安民為先。喪亂之餘。撫恤宜急。主兵營弁。雖無司牧之職。而既已捍蔽一方。屹然重鎮。則亦民父母也。兵勇恃眾驕橫。小民愬?莫伸。地方官以其為客勇而置之。主兵者以其能戰陣而恕之。攖怒積忿。為害滋深。愚謂約兵宜嚴。待民宜寬。深兵民一體之意。而凡有便於民者。三令五申以禁之。違者懲之。昔高帝入關告諭。而關中感泣。即以魏武之奸。而侵犯稻田。幾至毀體。雖為狡猾之故智。而要其號令嚴明。有犯必懲。此亦主兵者所當為法也夫。_
通籌滇黔大局疏|曾國藩|HCJSWXB_RAO_1881|卷七十二兵政三屯餉|竊臣查滇省於天下為最遠。黔省於天下為最貧。當此事局縻爛之餘。實有鞭長莫及之勢。然　　聖主紹承大統。雖在新疆萬里之外。猶且尺土在所必爭。一民在所必救。?滇黔尚屬內地。豈得不力圖遠?。規復舊基。自古行軍之道不一。而進兵必有根本之地。籌餉必有責成之人。故言謀江南者。必以上游為本。謀西域者。必以關內為本。理有固然。古今不易。臣愚謂謀滇當以蜀為本。即以籌餉責之四川總督。謀黔當以湘為本。即以籌餉責之湖南巡撫。蜀之南多與滇鄰。湘之西多與黔鄰。進剿即所以自防。勢有不得已者。義亦不得而辭。惟既令其專謀一方。則不能兼顧他省。試就湖南言之。近年西剿貴州。東防江西。__本省之兵。為數不少。而又有東征一局。以巨?解濟皖吳。此外又有滇捐之局。黔捐之局。江西捐局。浙江捐局。各處之籌餉愈多。則本省之進?愈少。斷不能大有所為。上年惲世臨派周洪印戈鑑等進剿貴州。連克古州都江上江天柱四城。黔民已有來蘇之望。當時若能乘勢進取。北剿鎮遠。南攻都勻。即可與貴陽省城通氣。勞崇光等亦不至坐困若此。因湖南餉項無幾。惲世臨不敢募勇添營。大舉深入。致負黔人之望。今　　皇上慨然遠慮。思出黔民於水火。飭臣與李鴻章妥為區畫。新任撫臣李瀚章。本在臣營六年之久。又係李鴻章之胞兄。金陵回湘之將。蘇軍得力之員。多與李瀚章相知相信。若令選將練兵。專圖黔事。必可次第奏功。但東征局既裁之後。只能酌添本省之釐。以濟平黔之餉。不能多供甘肅。更不能分濟雲南。謀一則情專。餉分則力薄。此謀黔之一說也。又就四川論之。近年肅清本省。協濟外省。亦已悉索敝賦。杼軸久空。成都去滇省近三千里。萬山叢雜。兵多則糧運極艱。兵少則回匪難制。即竭蜀力以圖雲南。尚恐無濟。又?川北之保甯龍安。須以重兵防甘肅之賊。川南之酉陽瀘州。須以重兵防貴州之賊。其勢不能專事滇境。而盡棄他處。然滇省孤懸南徼。惟四川相距稍近。昭通東川二府。康熙以前本隸四川。雍正年間始隸雲南。　　皇上不忍棄滇民於化外。舍蜀別無下手之方。儻使四川督臣能兼督辦滇省軍務之銜。或竟赴?州駐札半年調度一切。每月專解滇餉四五萬。撫臣林鴻年進扎昭東。庶幾有恃無恐。而文武兵勇之相從入滇者。去其有往無歸之懼。乃可鼓其立功殺賊之心。數月之後。果能於昭東立定腳跟。修明政事。滇民感　　天子之不棄遐陬。信撫臣之足資保障。相率來歸。共圖剿回之法。然後開銅廠以興鼓鑄。造戰船以利轉運。或可挽回全局。此又謀滇之一說也。臣亦知湘蜀兩省。物力有限。然非湖南節節進剿。則守黔省者。將因援盡而終陷。非四川月月饋運。則進昭通者。將因糧絕而仍退。後此愈難措手矣。張亮基欲徵兵於蘇皖。林鴻年欲分餉於長沙。其用心良苦。而其成效難期。儻蒙　　皇上俯采臣言。以黔事責之湘撫。以滇事責之川督。則甘肅之餉。應責成江蘇江西浙江湖北四省。臣等均不敢有所推諉。所有遵　　旨通籌滇黔軍務緣由。謹繕摺由驛五百里覆奏。伏乞　　　皇太后　　皇上聖鑒訓示。謹奏。__　_
弭盜策|周琛|HCJSWXB_RAO_1881|卷七十五兵政六保甲下|盜有愚民。有奸民。有習於兇獷之民。有迫於飢寒之民。善弭盜者。未事而先為之防。已事而嚴為之處。分類而用法。懲一以戒百．其條有八。可約舉之。一飭防汛。州縣能緝已形之盜。不能緝方形之盜。捕役能捕已發之盜。不能捕未發之盜。營兵防汛。計里分置。備器械。勤?邏。修墩臺。明斥堠。盜發於?略。密則息。盜乘於弛防。豫則銷。止?之法。莫先於此。一開紏告。以兵攻盜。勢順而易。漢張敞拜膠東相。令?盜相捕。斬者除罪。而盜遂息。其明驗也。一剔窩藏。盜之來去無常。窩之盤踞有定。盜之蹤跡多秘。窩之屯聚易明。治盜必先清窩。無窩豈復有盜。明蔡忠襄備兵嘉湖。搜剔窩主。浙西數十年所以無患也。一分誅散。盡誅則不可勝窮。散盡。又恐其復聚。郭伋守漁陽。戮其渠帥。張詠治蜀郡。散其脅從。恩威並用。勦撫兼施。而後盜可弭。一聯守望。兵出則盜逸。兵去則盜出。兵能攻負隅之盜。兵不能止行蹤無定之盜。徵調以禦之。勞師而無功。召募以禦之。靡餉而無濟。官軍不如鄉團。練勇不如練志。一方之中。合一方為一團。一鄉之中。合眾團為一團。患難相顧。生死相恤。內盜不能容。外盜不能入。魏李崇為?州刺史。村置一樓。樓皆懸鼓。盜發則擊。以次相傳。頃刻百里。無不赴應。盜無匿者。後諸州皆效之。自崇始也。一實稽查。欲治外盜。先清內奸。懸十家牌於門首。名曰稽查。實其文也。屬其責於吏役。挨戶稽查。又擾民也。官查不如民查。專查不如互查。合查不如分查。王文成保甲紏察之法行之。內奸可屏。一廣儲積。驅飽煖之民為盜。民不應也。強飢餓之民使不為盜。民不從也。王式討裘甫。而先開屯倉。所以散有形之盜。朱子令各鄉置社倉。所以弭無形之盜。歉年有備。盜風自息。一擇守令。邱王(曼)山先生曰。遠方之民。所以易動者。非民之性習然也。治之者不得其人也。得一良令。如得勝兵三千人。得一良守。如得勝兵三萬人。蓋得守令則能安民。能安民則民自不為盜。此尤正本清源之論也。凡此數者。行之以實意。而不粉飾於虛文。善之以治人。而不專求夫治法。無驅民為盜之政。有化盜為民之忱。萑苻之患。不足平也。我　朝治邁前古。民康物阜之休。不當駕三代而上之哉。_
設法嚴拏哥老會匪片|沈葆楨|HCJSWXB_RAO_1881|卷七十五兵政六保甲下|再臣承准軍機大臣字寄。光緒元年十二月二十日。奉　上諭。李瀚章奏。匪徒設立會名全在大吏督飭地方官設法嚴拏。毋庸另立章程。飭臣體察情形。悉心妥議等因。欽此。臣查劉坤一收標之說。意在銷患無形。顧不特巨款難籌。且恐聲氣潛通。外匪恃內奸為護符。流弊益不可問。李瀚章謂宜設法嚴拏。自是正論。第哥老會安清道友由來已久。比而誅之。則不可勝誅。只得懲首惡。散脅從。而各處所訪頭目。言人人殊。若憑空飭拏。正恐恩怨相尋。傳聞不實。渠魁漏網。波及無辜。若畏難苟安。則為虺弗摧。為蛇奈何。髮捻根株。前鑒不遠。臣反覆再四。竊以前督臣曾國藩不問其會不會、只問其匪不匪。二語可謂要言不煩。蓋此輩不能枵腹相從。其勢必出於盜。盜得其所欲。而後如獸走壙。實繁有徒。倘有犯必懲。則彼無以為生。何由聚而不散。此用兵者斷其糧道。不擊自潰之術也。惟是緝捕為地方官專責。而近日地方官反以緝捕為畏途。即以蘇省情形而論。伏莽以江北為最多。而地方官之缺。亦以江北為最苦。有極力儉嗇。而始免虧累者。有極力儉嗇。而尚不免虧累者。大盜案出。捕役有費。眼線有費。其大者。非捕役眼線所能為力也。會營有費。雇勇有費。案之破不破未可知。牧令之力竭矣。幸而破案。上司拘牽文法。必令招解去省。或數百里。或千餘里。犯到省必翻供。翻供必發還。舟車之費不貲。牧令益無以為計矣。故始而諱盜。繼而縱盜。相習成風。諱盜者以為權宜。縱盜者以為陰?。?自有署事一年期滿之例。官署如傳舍。彼以五日京兆自待。人亦以五日京兆待之。誰願以緝捕自累。且兼以為後任累者。盜如入無人之境。而會匪之根蒂不可動搖矣。臣愚以為宜慎選牧令而久任之。勿狃於調劑之習。使人必無所定。向州縣去省稍遠者。遇有劫案。定供後督撫批飭。本管道府覆訊相符。即予就地正法。俾人必知警。牧令不致重虧。營弁長於緝捕者。重賞之。優擢之。庶幾吏治振而盜風戢。盜風戢。而會匪自消矣。檮昧之見。未知當否。伏乞　聖鑒訓示。謹奏。__　_
請照舊委員?緝湖面疏道光五年|賀熙齡|HCJSWXB_RAO_1881|卷七十五兵政六保甲下|奏為請　　飭照舊委員?緝湖面、以靖地方而安行旅事、竊查洞庭湖分界、南北兩省、周圍八百餘里、夏秋水漲、四望無際、冬春水落、港?分歧、向為宵小出沒之所、嘉慶年間、湖廣總督百齡因劫奪頻聞、為害?來客商、檄飭各州縣捐解?湖經費、選派文武員弁、帶領兵役、給發口糧、雇駕小舟、分?東西二湖、晝夜?緝、按季更換、以均勞逸、仍視三月以內、如果獲有正盜真贓、立予超委、以獎其勞、且審係真盜、即於犯事之處，梟示懲儆、其辦理較為認真，是以十餘年來盜匪歛跡、商旅不驚、此前事之明效大驗也、其?湖經費、查係湖南通省州縣捐解、每歲共止千餘金、每州縣約十餘兩二十餘兩不等、為數無幾、於地方甚為有益、聞此項經費業已裁汰、並停止?湖、委員緝防漸?、宵小乘間竊發、以致復有劫奪之案、本年三月初六日奉　　旨這所參?防盜案之湖南巴陵縣知縣蔣相候、岳州水師營分防洞庭西湖水汛把總白之祥、協防外委周勝貴、俱著摘去頂戴、勒限三個月將未獲各犯上緊嚴緝務獲、按律究辦、逾限不獲、即嚴參示懲欽此、仰見　　皇上禁暴詰奸、綏靖地方之至意、此案近聞在沅江縣地方、業經拏獲首夥盜犯、為數頗多、固屬地方官平日失於覺察、而實由停止?緝委員、致宵小無所顧忌、故智復萌、若不重加整頓、恐致?盜叢聚、出沒湖濱、其為害於商賈行旅者、正復不淺、合無仰懇　　皇上?下湖南?撫、仍按季選派幹練員弁、梭織?邏、其照舊捐給經費之處、　　飭[該](核)撫酌量辦理、務使緝捕認真、盜賊屏息、庶行旅得以胥安矣、臣為戢靖湖面起見、是否有當、_
諭舉團練查保甲以制游勇示同治三年|惲世臨|HCJSWXB_RAO_1881|卷七十五兵政六保甲下|為曉諭事、照得團練之設、原以保衛地方、節經通飭、認真舉辦在案、現在金陵克復東南各省、漸就肅凊、惟各營凱撤勇丁、紛紛回籍、隨營游勇、亦多相率歸來、三五成?、乘機?搶之事、必所不免、亟應整頓團練、以衛地方、查從前賊勢蔓延、團眾紀律未嫺、猶可以氣勢之弱經費之艱、藉詞推諉、令但齊心合力、以防游勇之肆行、其事不勞、而其功易見、旦游勇去來無定、聚散無常、非如大股逆賊、可以先期探明、預圖趨避、是其為害、視賊匪尤為難防、獨有實力辦團足以制之、使不敢逞辦團之法、從前具有章程、總宜深明守望友助之誼、互相保衛、乃為有利無獘、選派團總、務擇廉明公正足以服眾之人、平日嚴查保甲、不令面生可疑者在境、停留有事、則團眾齊集、毋得託故不到、游勇滋事、至多不過數十百人、斷不能敵合團之力、此不必練習技藝、縻費錢米、而自有成效可觀者也、至游勇如敢拒捕、准團眾格殺勿論、似此處處防範嚴密、游勇無從逞志、亦且自知改悔、變為良民、從此雞犬無驚、共享安靜之福、是本部院所深願、而尤望地方官紳士、庶勉力奉行、非特免目前之憂、兼可杜無窮之患、合亟出示曉諭、為此示、仰閤省紳耆士庶人等一體遵照、認真辦理、毋違、特示、_
議覆葉紹本條陳捕盜事宜摺|林則徐|HCJSWXB_RAO_1881|卷七十五兵政六保甲下|奏為遵　　旨查議捕盜事宜、謹就粵省情形、力加整頓、恭摺覆奏、仰祈　　聖鑒事、竊准部咨欽奉　　上諭、鴻臚寺少卿葉紹本奏捕盜事宜一摺、著各直省督撫妥議具奏欽此、臣等查原奏臚列四條、如移會鄰封、協捕嚴懲、牌保容留、守望宜責、同?審案、不累事主、此皆申明定例、自宜實力奉行、?粵省盜賊、視他省為尤熾、是以例上另立專條、以廣東內河?案夥聚四十人以上、或行?三次、或逃脫二三年後就獲、應斬?者、均加梟示、恭請　　王命先行正法、誠以海濱蠻野、不得不加倍從嚴也、臣等竊見廣東弭盜之難、別有數端、而尋常之弊不與焉、一則良盜難分也、他省之民、良自良而盜自盜、廣東不然、平時耕種之民、遇有夤夜紏?者、但以發財去三字、隨路招呼、鮮不欣然同?、故一同為盜之人、彼此每不相識、即人數亦無可稽、甚至田舍素封、衣冠巨族、亦皆樂於一試、若惠潮地方、則竟有以盜起家、轉因黨與太多、不能破案、人不敢指、官不得拏者、並有通族皆盜、通鄉皆盜、一拏即恐滋事、不得不略審機宜、設法誘獲者、此盜風所以未易戢也、一則互?難防也、他省之盜、只圖得財、廣東之盜、並因仇起、此???彼?、此縣??彼縣、為盜者並非貧苦、竟以挾釁行強、被盜者不即呈官、輒先紏人報復、迨事過則彼此互控、各匿真情、並指局外為主謀、扳富家為窩主、案情變幻、歧之又歧、此盜情所以未易詰也、一則原贓難起也、盜案以贓為憑、贓真然後盜確、故別省緝盜之法、以查贓為先、廣東則盜贓移赴墟?、無不立時賣盡、及至輾轉售賣、大都不識姓名、是以歷辦盜案、獲贓者少、無獲者多、部臣查核案情、亦皆覆准、此係歷久相沿辦法、今若必令逐案起贓、又恐差保藉端向當舖衣莊索詐、而犯之狡展、案之懸宕、將因是而愈紛、此辦法之未易輕改也、一則夥黨難究也、訪聞粵東巨盜、每先密結親信匪黨、發誓拜盟、如遇破案到官、彼此各自熬刑、不相供指、即獲正賊嚴訊、??供出同夥、非富即仇、雖傳到審虛、立時省釋、其人業已受累、而真夥未經供出、聞風轉已遠颺、地方官即設法訪查、驟難得手、至各縣紳衿中、多有攻匪保良之公約、不知起自何時、其始所保所攻、未嘗不當、迨久之而漸成祖庇、難免黑夜混淆、臣等惟當諭令禁止、以袪流弊、此查緝之未易得實也、一則花紅難繼也、廣東積習、官欲獲盜、必須先出花紅、從前原為急公、迨後竟成常例、盜愈著名、則花紅愈重、若稍吝嗇、即無從購覓線人、其有關於官員處分者、家屬親?、愈以居為奇貨、即臣等亦有欲禁而不能驟禁之勢、?花紅而外、解犯辦罪、所費尚多、地方官年遇數起盜案、賠累多端、恐開虧挪之漸、此經費之未易措籌也、以上各情形、臣等惟有隨地隨時力加整頓、總必求臻實效、不使徒托空言、即如保甲為弭盜之源、而奉行非循故事、?警為詰奸之要、而委用務在得人、凡水路之巡船陸路之更練、沿?之望樓保寨、均不許有名無實、除本年春夏二季、獲犯一千三百八十八名、已於另摺核　奏外、仍惟諄飭水陸文武各員、勤益加勤、密更求密、永冀萑苻歛戢、閭井安恬、以仰副　　聖主綏靖海疆、除莠安良之至意、所有遵　　旨查議緣由、據司道會詳前來、謹合詞恭摺覆　奏、_
會議長江水師營制疏|曾國藩|HCJSWXB_RAO_1881|卷七十八兵政九地利上|竊臣曾國藩同治元年二月覆奏安徽省城仍建安慶案內。請設長江水師提督及總兵以下各官。奉　　旨交軍機大臣。會同該部議奏。旋經吏部等於五月二十三日定議具奏。准其設立長江水師。而於總兵副參以至千把。應設幾缺。暨分汛修艦各事宜。令臣體察情形。再行詳核議奏。三年四月。奉　　旨以准揚鎮總兵黃翼升補授長江提督之缺。六月克復金陵。濱江五省。戰事大定。即應將前募之水勇。改為經制之水兵。核定章程。會議具奏。特以勇丁之口糧較多。額兵之口糧極少。相去懸絕。難於酌中定議。展轉籌思。是以覆奏稍遲。臣曾國藩於咸豐二年冬。初招鄉勇。維時長沙甫經解圍。各路兵勇往來湖南。絡繹不絕。臣?查向章。參差不齊。惟張國樑之勇每月五兩四錢。江忠源之勇每月四兩五錢。該兩軍最為有名於時。逮三年夏間。勝保奏請招募陸勇。月餉四兩五錢。戶部議准。江南大營。循而行之。遂定為報銷之常例。臣於三年冬間。招募水陸兩軍。陸勇酌?為每月四兩四錢。而親兵什長。稍有增加。水勇酌?為每月三兩六錢。而?手舵工。稍有增加。厥後銀價日賤。米價日昂。咸豐十一年。楊載福等請將水勇每月加為三兩九錢。至今未改。臣復詳加詢訪。除山東河南餉章漸少外。其餘楚閩浙等十省勇餉。均係四兩有奇。目下各路招募陸勇。紛紛未已。若將軍餉驟為大?。則人皆去為陸勇。誰願復充水兵。故臣所議章程。於兵餉一案。暫從其優。俟軍務告竣。再行酌量覈?。審時度勢。有不能不出於此者。非敢與陸勇戰守糧額故示懸殊也。自古養兵本無善政。南宋之招財。晚明之增餉。皆為兵多所累。識者病之。我　朝綠營兵丁五十餘萬。較之宋明已極少。然乾隆四十六年。議增缺額名糧。大學士阿桂曾上疏力爭。臣國藩亦於咸豐元年。疏請裁兵五萬。戶部初未議准。後乃通行各省酌辦。溯自洪楊倡亂。捻回繼變。軍興十餘年。惟向榮和春大營用兵稍多。其餘皆倚勇丁以集事。　國家養兵之費。歲逾二十萬。當此多事之秋。乃未聞綠營立一奇功出一良將。今各省勇丁。合計約在三十萬以外。而昔年經制之兵。仍未能議裁?。且守戰各兵。在營之坐糧雖少。而出征外省。加以鹽折夫價餘丁等?。每兵一名。月支亦在五兩上下。平日有糧少之名。臨事無省費之實。百年受養兵之累。臨急無破寇之效。統籌全局。殊非長策。臣愚以為軍務全竣後。仍當綜覈名實。裁?陸兵。其必不可裁者。即當增加口糧。此又因今日設立水營。而即預為異日陸營之地也。謹議事宜三十條。營制三十四條。分繕二摺。恭呈　　御覽。計戰船七百七十四號。除提督已頒關防外。新設總兵四員。撥出兼隸之總兵一員。副參游三項營官二十四員。都守千把外委等哨官七十四員。兵數一萬二千餘人。兵餉船價廉俸雜費修艦之費。約計每月五萬有餘。選將練兵餉項捕務暨考覈教演之設。莫不嚴定章程。冀垂令典。請　　旨飭下軍機大臣。會同吏戶兵工等部。暨總理衙門核議施行。所有會議長江水師營制事宜緣由。謹會同漕運督臣吳棠護。江蘇?撫臣劉郇膏。安徽?撫臣喬松年。江西?撫臣劉坤一。湖北?撫臣鄭敦謹。湖南?撫臣李瀚章。恭摺由驛具奏。伏乞　　　皇太后　　皇上聖鑒訓示。_
潼關連城說|楊端本|HCJSWXB_RAO_1881|卷七十八兵政九地利上|昔人謂泥丸東封函谷關。今日之潼關?鑰。西秦謂即古之函谷者。非耶。然入關有三道。潼入關之正道也。商之武關。入關之孔道也。昔漢祖破秦。由此入咸陽。朝邑古臨晉地。自夏陽至關。平曠百里。大河易渡。漢祖往來關中。嘗由臨晉。而七國謀反。亦欲兵由此入。是又入關之隙道也。五泉先生曰。一方不戒。三險俱失。誠哉是言也。然武關萬山險阻。一將偏師可以無虞。朝邑雖曰平廣百里。命將建營於中路。設巨?數十。南北?守。則大河即天塹也。至潼關之守。則禁坑最為要地。昔黃巢從禁坑破關。明逆闖李自成。亦由禁坑陷關。豈非一方不戒。而失三險之明驗乎。??忽地理之要。而十二連城之廢也。古設十二連城於禁溝之西。由南郊以抵山麓。計三十里。而十二城。是三里一城也。每城設兵百人。而於中城益其兵。多設火器矢砮。連絡呼應。疾若風雨。即有百萬之眾。豈能超越而飛渡耶。故守關而不守禁溝。守猶勿守也。守禁溝而不建十二連城者。守猶未善也。是猶一室之內。杜門塞竇以防鳥雀之入。而防閉其牖也。是以關予敵。非所以固圉也。守關者。察地理之形勢。謀封疆之萬全。周歷山川。曠覽古昔。鑒觀成敗。其於建連城以控禁溝。控禁溝以固關。亦計謀而重慮之乎。__　_
?言一則|李祖陶|HCJSWXB_RAO_1881|卷七十八兵政九地利上|咸豐二年。予家居無事。遊行至省。聞人譚湖湘間兵事。賊氛甚熾。言人人殊。時楚督為新建程晴峰先生。有問當如何自處。及江西省宜預備與否。予謂晴峰釋褐以後。自部員而至總督。當督漕時。剔除陋規。聲名噪甚。使得久於其任。可繼清江楊勤恪公。到今年踰七旬。精力亦已衰矣。當道光末年。由雲貴移督兩湖。似當自陳衰老。力請退閒。如浙閩總督劉公當無不允。即適有震鄰之警。萬萬不宜規避。則當長慮郤顧。大展方?。聘請老儒博古通今者。以?謀議。收召壯士翹關扛鼎者以為爪牙。申令提鎮?遊。各選麾下士卒之勇健者。用戚繼光束伍之法以訓練之。節制分明。器械犀利。金鼓有節。旗幟有章。去歲適當粵警。即可鼓行而前。與　欽差大臣。兩面夾擊。不徒坐營自守以老我師。則此烏合之眾。自可一朝勦滅。何至粵西靡爛。轉而波及湖湘。既入湖湘。則士民商賈望風逃潰。永州衡州。自難堅守。師或左次。理亦宜之。猶張?由雍邱而退守睢陽也。但長沙之守。必須牢固。外有救援。當必無患。倘或不支。則與城存亡。知必有道以處此矣。至於江西地方。論者以為賊必不來。將由洞庭東下長江。或湖北漢水以向宛洛。則僕竊不以為然。夫江西為魚米之鄉。不為自給。兼足資人。倘如司馬錯伐蜀之策。先取江西為資。則強而且富。有何不可。況兵法乘虛。有聲東而擊西者。韓信明修棧道。暗渡陳倉。鄧艾走陰平七百無人之地。皆其遺策。此時武昌岳州。必有重兵堵禦。倘賊探知江西無備。命一旅由袁吉而來。則臨瑞震驚。南?隔在上游。南昌必至坐困。況穿江西之境。由鄱湖以出大江。其道尤逕。倘直犯安慶池和以下。並皆風靡。賊踞金陵以為巢穴。稍稍截阻淮揚運道。禍即不勝言。故審度地勢。懸揣賊情。江西誠不可不先為之備。然為備而但謀築省城而浚其濠。尚為下策。夫江西之地。環列十有二郡。?州踞其上游。九江為之門戶。吉袁二郡。貼近湖南。今?州九江皆設重鎮。吉邊界。亦皆調兵以守卡矣。然承平之兵。實不足以當賊。而其騷擾反過於賊。萬載盧翰坡。太守之子。近自桂林回來。言粵西之兵。全無技藝。臨陣惟恃炮火。遠見賊影。即將砲火放盡。賊近則棄炮而逃。周制軍雖手斬之而不能止。且中鴉片之毒者多。能披堅執銳者。絕無其人。粵兵如此。湖兵可知。__而吾江之兵更可知。無已。則團練鄉人。實為古法。然攷之於宋韓魏公之義勇。王介甫之保甲。皆有其名而無其實。近人之說。亦徒紛紛。吾意省會之地。當先選將以練兵。為五人十人之長。必才力過於五人十人者。為百人千人之長。必才過於百人千人又有智謀者。練兵則悉照紀效新書之法。以精神力貌選人。而分別授之以器。由隊長以上節節制之。令士卒目皆識旌旗之色。耳皆知金鼓之音。分合進退。一惟上之所令。而不敢少梗。於省會練兵三千。盡成勁旅。復擇其尤者。分布各要郡要地。令其以一教十。以十教百。以百教千。如此。則不惟省會有兵。各郡亦皆有兵。兵皆如父子兄弟之相依。耳目手足之相習。賊必聞風不敢入境。而亦有以待之矣。但欲練兵必先供餉。欲供餉必先糾費。欲糾費必先設局。宜於省會立一總局。?知大憲。公請鄉大夫賢而有才者為之主人。賢而有文者為之轉佐。而又旁羅俊乂。或善謀畫。或工書寫。或負勇力。或精技藝。或善走集。或工闞探。並皆收而養之。以為吾用。省局既定。即頒其式于各府。府又頒其式于各邑。郡邑有驚。省出銳師以援之。賊或由蘄黃下至九江。則省兵出鄱湖以截之。于以紓__聖天子一隅之憂。而並可為東南數千里應援之助。豈不美哉。詩云。迨天之未陰雨。徹彼桑土。綢繆牖戶。若待臨旱而後掘井。晚矣。世有知道之君子。必不以予言為早計也。束伍選兵之法。其說綦長。予別有述。茲不具贅。__　涇縣包慎伯集中。有鄉兵對一篇。謂練鄉兵有七病。一恐藉民為兵。糧難繼給。二恐揀閱鈍弱。罰不可勝。三恐強梁之徒。欺凌爭鬥。四恐率長恃眾。挾制官長。五恐奸民煽之。或至不測。六恐鹵莽撥調。遇敵則潰。七恐事靖當罷。人無所歸。欲去七病而收其功。須用己說。其說謂州縣親民之官。須減從下鄉。喚集各鄉知事衿耆。賜坐與食。面諭以盜賊之害。團結之利。使鄉民曉然。其信官長籌備保全。而無調遣陣鬥之患。其法于?鄉時。一面給門牌查戶口。以二十五丁為一甲。立其素為民所服者為甲長。甲冊成乃議派兵。古法三丁抽一。今州縣十六以上五十以下之丁壯。常過十萬。五而派之。邑可得二萬人。五人為伍。五伍為兩。兩置長揀甲首點充。兼督教閱。不附兵額。憂患相?。善惡相保。坊郭工商。一律編派。兵法四兩為卒。鄉兵恐人多難制。故相?相保。至兩而止。二兩立一師。擇兵之能者。或武生。及邑之有材技充當。優給餼食。教以技仗部伍。貧富必均其役。不入伍而願學者聽。古富者出錢。貧者出力之說。斷不可用。其有好義願輸兵需者。從優獎勵。不願者勿強。各兩彙冊呈令。令據總冊割為幾鄉。鄉各千餘人。各度曠地為演武場。每季就閱。其輪派應閱之人。兩長呈單。備點師名。填于兩冊之端。閱時不精技仗。坐師不遵約束。坐長優等多者。師與長有賞。閱法比營。賞法加厚。罰差薄。行之必信。其兇橫滋事者。兩長白于閱時。按律重懲。間有技眾之能。數閱後。即申請褒異。拔于營標收用。以明收材技之益。陰除鷙悍之害。閱畢照文課例。標示優等于鄉。蓋兵有常數而無常人。則無逃籍與無事而食之患。而有人皆習兵。兵皆可用之效令。閱兩載之後。守于仲冬就縣一閱。賞罰如縣。縣閱于鄉。甲日發乙鄉牌。乙日發丙鄉牌。府閱于縣。間一日。離城遠者。往來不過三日。公堂發飯食錢二百四十文。每里所需。歲不過三十千文。捐公自辦。不經吏手。勸諭應不甚難也。夫家結為伍。伍結為兩。比戶相為保?。雖無賴?橫。所向而皆遇其敵。流匪聞勢必遠竄。來則人自為戰。據險拒之。易易耳。包說如此。與戚說不同。蓋戚之法。精練官兵。以破滅寇盜者也。故用束伍之法。以嚴其節制。包之說。團結鄉勇。以保全地者也。故用保?之情。以密為聯絡。節制者。將軍督撫之事。保?者。郡守州縣之事。合兩法而用之。天下幸無事矣。予故節錄之以備用。_
酌議江蘇水師事宜疏|曾國藩|HCJSWXB_RAO_1881|卷七十八兵政九地利上|竊臣擬酌改江南外海水師營制。業於本年四月初七日。附片陳奏大概在案。伏思釐定新章。必須參稽舊制。查中樞政考所載。江南水師。向分外海內河兩支。外海兵六千七百七十六名。官一百一十八員。內河兵八千零二十一名。官一百三十三員。其船數則無可稽考。道光二十四年。前督臣璧昌奏稱江南舊例。營船二百七十五隻。業已破廢不堪。另造舢板船一百三十五號。大䏝船十二號等語。約而計之。其船不過裝載二千數百人。額定之兵。尚有萬餘人無船可載。有水師之名。無舟楫之實。不能不大為變通。講求實際。竊謂水師之多少。宜以船隻之多少為斷。無船則兵無用武之地。官為虛設之員。欲定水兵之額數。必先籌口糧之入?。兼籌修船之經費。即如外海船隻須用廣艇紅單拖罟之類。每造一號。動費數千金。夾底者或萬餘金。加以大小修整繩索摃具子藥?械。所費更為不貲。上而火輪兵船。用?尤鉅。下而船板小艇。需費亦繁。竭江蘇之物力。不過辦船百餘號。裝兵三千餘人而止。其不能不大裁舊制之兵。酌?舊設之官者。勢也。至於養兵之餉。舊制水師亦照綠營之例。有馬糧戰糧守糧等名目。平日或小貿營生。或手藝餬口。尚不足以自存。今既責令常住船上。不得不稍從優厚。故長江章程。兵糧月支二兩七錢或三兩不等。較戰糧已加一倍。較守糧幾加二倍。今議江蘇水師。亦宜仿照長江之例。外海則尚須?增。自軍興以來。綠營之兵無功。各省之勇著績。兵丁亦頗以平素餉薄為辭。今欲一兵收一兵之用。不能不酌增口分者。亦勢也。惟既增出?。即須籌畫入?。長江之餉。五省各留釐卡一處。係出於常賦之外。臣尚以太多為慮。江蘇水師。則經費出自司庫。斷不能於正額之外。添出無?之餉。尤不可狃抽釐之說。留一永遠之卡。溯查乾隆四十七年增兵六萬有奇。其時大學士阿桂上疏陳論。以為國家經費驟加不覺其多。歲支則難為繼。臣國藩於咸豐元年在侍郎任內。奏請裁兵。即引伸其言。歎為遠慮。今日整理水師。豈肯盡背前言。江蘇水師嘉慶道光年間。每歲用銀若干。蘇省無案可稽。此時約略計算。總不欲使新章之銀。浮於舊制之外。如其不敷。更須酌裁陸兵以補救之。不獨江蘇為然也。即沿海各省整頓水師。均須核算餉項。如使新餉果浮於原數。即應兼裁陸兵。以酌濟水餉。?水師久無戰船。非修造兩三年不能集事。陸路縱缺額兵。苟募勇兩三月。即可成軍。陸路則有事招勇。無事裁撤。水路則製器於多年。取用於一旦。權衡緩急。海疆似以水營為重。其他省之但有陸兵並無水師者。縱不遽議裁撤。趁此中原大定之際。亦可將出缺之弁兵。緩至二十年後再議募補。將來重募之日。儘可倣浙江之例。大?額兵。酌加口糧。此又因節省經費。而兼籌陸營之計。也。謹議江蘇水師事宜十四條。營制十六條。繕具清摺。恭呈　　御覽。伏乞　　敕下各衙門詳細會議。歸於至當。凡疆臣奏事。每畏部臣駁詰。亦古來之恒情。獨至此等大政則不畏駁詰。且惟恐其不駁。惟恐其少駁。目前多一詰難。日後少一愆尤。不特求部臣再三駁詰。即江蘇前後各任如協辦大學士。湖廣督臣李鴻章。在蘇省用兵最久。洞悉水陸情形。兩江督臣馬新貽。在浙江辦理?兵事件。講求已熟。江蘇撫臣丁日昌。素有捍禦外洋之志。並請　敕下李鴻章馬新貽丁日昌各抒所見。將江蘇水師船政妥為核議。務使外防與內盜並謀。舊制與新章並顧。臣雖離兩江。儻有所見。仍當續行陳議。期於利多弊少。不特江蘇為然。即長江水師。亦乞　敕下沿江五省督撫隨時察看。如有不妥之處。三年以內。儘可奏明斟酌損益。臣斷不因係初議之人。稍存迴護之見。臣之微意。不過欲使中國兵勇。以舟楫為室家。以海洋為坦道。庶幾事以屢試而漸精。人以狎水而漸壯。至於船式如何而後善。營制如何而後強。自當博採?言。不敢?執成見也。一俟江蘇水師定章後。沿海閩粵各省。均可參酌辦理。大局幸甚。所有酌議江蘇水師事宜緣由。謹會同兩江督臣馬新貽江蘇撫臣丁日昌恭摺具奏。伏乞　　　皇太后　　皇上聖鑒訓示。謹奏。__T　　長江圖雜說一　　　　　　　　　　　　　_馬徵麟__　　長江津要十三則_　　江勢變遷二則_　　三江舊說_　　彭蠡_　　北江三則_　　南江三則_　　中江入海__　　長江津要十三則　　　　　　　　　　　　　_馬徵麟__兵家重地利、得其阨塞、則門戶完固、堂奧自安、江防門戶、舊稱廖角觜廖荊川宛溪作蓼、利病書作料、海門廳境、營前沙屬崇明縣南北相對為第一重、狼山福山相對為第二重、然皆江面遼闊、墐塞為難、今已另立內洋、五營主之、至長江汛防、起自江陰之蝦山、則?鼻觜一帶、在通局為內戶、而於長江營制、實為第一關鍵、南岸大小石灣、與北岸劉聞沙相距不過三里許、?堤?臺?如堤、每堤可施?數十位、兩兩相屬、此易所稱地險、大塊資我守禦者也、__泝洄而上、則圌山為鎮江門戶、屹立南岸、江中順江洲?數十百里、與北岸三江營互相犄角、舟行其間、東折而南、層峰峭壁、重重險隘、此所謂表裏山河者也、京口邗溝、互通南北、東南漕運之所經、鹽課之所出、咫尺之地、半壁咽喉、顧不重與、__又上則划子口、其南岸將出者為石埠橋、前扼長江、後控滁口烏龍山、與沙洲圩?堤對出、為金陵之門戶、古稱宣化鎮、在六合縣南南岸對建康之靖安鎮、最為衝要、當即此矣、__?堤之設、居陸地以制江面、與水師有脣齒之依、勝於濡須夾水置塢矣、究非陸居不守、且無以專責成、水師以船為家、新章水兵住岸、?有厲禁、勢不得越俎以代、則肝膽楚越矣、牖戶綢繆、宜迨未雨、__又上則牛渚采石、中權之津要、東西梁山、安徽之屏翰、小孤澎浪湖口、九江豫章之喉吭、田家鎮西塞山一帶、全楚之?鑰、陽邏堡沙武口、荊揚豫三州之關塞、岳州為楚南閈閎而全楚之腰膂、螺山鴨闌楊林臨湘白螺道人諸磯、兩兩相對、又荊州岳州之扃鐍也、__又上則筲箕窪為沮漳之口、春秋時與江漢二瀆同為楚望、虎渡河別而為沱、當在周秦以後、求之禹蹟、實為長江之幹水、荊河虎渡、二江雙流、互為本支、據鄢郢之勝、握全楚之樞、上游有故、則操之有要矣、__岳州一鎮、勢如高屋建瓴水、瓜州一鎮、形若丸泥封函關、其間湖漢各營、絡繹不絕、呼吸相通、姑孰山川阻險、扼要江津、居中馭駛、勢若率然、觸處為首尾、是故無事散之五標而不見多、有事聚之一隅而不見少、__瓜州固裕溪守、則淮南有蔽、九江固則利盡南海、漢陽固則鄖襄高枕、岳州固則滇蜀安堵、長江天塹、限南北而扼東西、長江之防、專防長江云乎哉、__章氏山堂考索曰、江出岷山、經夔峽而抵荊楚、則江陵為一都會、沅湘眾水、合洞庭而輸之江、則武昌為一都會、豫章江與鄱陽之浸匯於湓口、則九江為一都會、今按皖南皖北、眾水合於牛渚、則姑孰為一都會、南連吳越、北接淮揚、則鎮江為一都會、疆域雖遠、而險要必爭之地、不過數四、猶人八尺之軀、?脈之會亦數處爾、宋吳表臣云、大江之南、上自荊鄂、下至常潤、其要不過七渡、上流最緊者二、荊南之公安、石首、岳之北津、即今荊河腦、一[曰](口)三江口、中流最緊者二、鄂之於武昌、太平之采石、下流最緊者二、建康之宣化、鎮江之瓜洲、兵家因敵制變、猶水因地制形、未可刻舟膠柱以求、錄此以當舉燭__自昔江流壯闊、在在緣以為險、近代漸就淤填、一葉可矜飛越、江固非復昔日天險也、然分南北者利於寬、扼東西者利於狹、則今日之用長江、與昔日之用長江、移宮換羽矣、__地扼東西、忽則鐵皆斷、風利不泊、天限南北、忽則浮梁不差、甚且擣虛飛渡、此亦一長江、彼亦一長江、豈伊地利、抑亦人謀也、是故得其道則洪流障於一葦、違其道則江河潰於蟻穴、__或謂長江之師不為寡矣、將以彌巨寇、在示形便以握其樞、若夫江湖數千里、分地設守、散之若無會哨、?防祗禦小偷、不知會哨捕偷、所以肄勤勞、便舟楫、擾風濤也、調防以馭之、會操以聚之、所以操縱自如也、木石之轉、?羊之驅、風帆之利、非若陸營之居重鎮、阨其都會、寓合於分、不亦可乎、又?楚有七澤、吳浸五湖、沮洳空曠、號為萑苻、萌芽不翦、滋蔓難圖、戢小偷亦以弭內患、又可忽諸、__狼山五阜、舊隔江水、不相連屬、讀史方輿紀要云、軍山與刀刃山、隔江數里、塔山有兩石門相對、即元張瑄朱清海運故道、今五山斷續相連、皆在陸地、江陰浮山、一名巫山、舊在江中、所謂巫門之隘也、今則壽興沙壅為海壩、浮山附屬南岸靖江東、北之孤山、舊在北岸、屬泰興縣、其後岸圮、山入江中、去岸五六里、與江陰浮山相對、成化八年、潮沙壅積、化為膏腴、而山復居平陸、靖江縣舊為江陰之東西馬駝沙、在大江中、天啟後沙壅連屬北岸、因開界河與泰興緣河為境、楊子江舊闊四十里、瓜洲本江中一洲、後乃北與楊子橋在揚州府城南十五里相連、而江面僅寬七八里、瓜洲狀如瓜字、唐開元以後、漸為南北襟喉、宋乾道四年、始築城置守、近年以來、江濤震撼、五門已淪其四、今和州治為秦歷陽、歷陽典錄云、歷陽未縣以前、江水泛濫、舊圖謂漁邱渡為伍員入吳濟渡處、是昔時江流、由今城中而後、乃徙而東也、安慶屬縣之小孤山、舊峙江北岸與南岸?山對立、為控扼處、成化二十年、江水忽分流於山北、而小孤遂有砥柱中流之勢、黃州赤壁、舊側江濆、今其下為湖、湖外為洲、去江數里、江夏鸚鵡洲、舊在江中、洪武時連屬北岸、又云崇禎間蕩決無存、今之稱名、非復故址、枝江百里洲、嘉靖時衝決為二、高岸為谷、深谷為陵、可勝道哉、__茫茫禹蹟、幾易滄桑、四瀆變遷、大河為最、江漢次之、顧大河移徙、歷歷可稽、江漢之變、幾無可考、緣近日之情形、飾昔年之名號、違戾經旨而不知、陵亂刪夷而不顧、或一唱而百和、或聚訟於千秋、以今所履求之、其犬端之誤有六、曰三江、曰彭蠡、曰大別曰漢口、夏口、曰九江、曰江沱、六端既晰、而經文之簡括、字法之諦當、煥乎改觀、禹?亦因之可尋矣、禹蹟可尋、而洪水方張之勢、庶或可弭乎爾、__三江之說、何多端也、始猶總三江中北為一貫、繼乃截三江中北為兩宗矣、孔傳自彭蠡分為三而入震澤、自震澤復分為三入海、其說久無足據、由今蕪湖城南、東經黃池、越東壩、過宜興入震澤、出松江松江自蘇州府吳江縣東長橋東行二百六十里入海、自元立松江府於水南、而此江遂名吳松江、為中江、漢志丹陽郡蕪湖縣下云、中江出西南、東至陽羡入海、陽羡在今宜興南五里、震澤南有南江、會稽郡吳縣下云、故國周太伯所邑、具區澤在西、古文以為震澤、南江在南、東入海、或謂班氏南江、?謂浙江、然錢塘縣下云、武林山、武林水所出、東入海、行八百三十里、丹陽郡黝縣下云、漸江水出南蠻夷中、東入海、俱不云南江、是班南江、別謂一水、?即王介甫所云、一自平江吳縣南入海者、大江為北江、毗陵縣下云、北江在北、東入海、此班孟堅之說也、司馬彪郡國志因之、而王介甫襲之、左合漢為北江、右會彭蠡為南江、岷江為中江、此鄭康成之說也、而蘇氏因之、胡氏禹貢錐指墨守之、江至石城縣、在今池州府貴池縣西、分為二、過毗陵縣、今在鎮江府丹徒縣東南十八里、北為北江、自石城東出、逕吳國南、為南江、今貴池水皆西北入江、其東南崇山峻嶺、延接宣歙、安有分江東出吳國之理、漢志丹陽郡石城縣下云、分江水首受江東至餘姚入海、過郡二行千二百里、尤為荒誕、而中江蓋闕、漢魏時胥河久湮、蕪湖不能達震澤、故無中江胥河、說見後、水經、禹貢山水、澤地中江、在丹陽蕪湖縣西、至會稽陽羡東入海、與此不合、疑出兩手、此水經及注之說也、三江者、岷江松江浙江、此郭景純之說也、而水經注亦引之、亭林顧氏取之、江出岷山、至楚都今荊州府名南江、至潯陽今九江府為九道、名中江、至南徐州今鎮江府名北江、入海、此盛宏之荊州記之說也、而徐鉉宗之、巴陵城對三江口、岷江為西江、澧江為中江、湘江為南江、此元和志之說也、而近世又有荊江為中江、漢為北江、洞庭為南江之說、岷山大江所出、崍山中江所出、崌山北江所出、皆東注大江、此郭氏山海經注之說、非為禹貢言也、而後人亦據之、凡此皆總三江中北為一貫者也、__三江謂吳江、一曰浦陽江松江、錢塘江、此韋昭之說也、而羅氏路史餘論申之、以為三江非中北之江、中北之江、初無三江之名、三江元不入震澤也、松江東北行七十里、得三江口分流、東北入海者為婁江、婁江自蘇州府城東、經崑山太倉入海、今名劉家河、府城東門名婁門、是其證也、元海運由此、東南流者為東江、元潘應武曰、太湖水出白蜆江、急水港下澱山湖東、自小漕瀝諸港以入者、即古東江、明王圻曰、東江疑在華亭海?平湖界中、後為扞海塘所截、並淞江為三江此顧夷吳地記庾闡揚都賦注之說也、亦孔傳震澤分三入海之意而張守節史記正義蔡氏集傳皆主之、黃氏日鈔疑信參半焉、三江不必涉中江北江之文、而止求其利病、在揚州之大者、莫如揚子江、松江、浙江、此蔡傳旁通之說也、而全氏紹衣遵之、凡此皆離三江中北江為兩宗者也、就二者言之、則總為一貫者為優、或謂國語子胥曰、三江環之、民無所移、范蠡曰、與我爭三江五湖之利者、非吳邪、戰國策黃歇上秦王書曰、越王禽之三江之浦、吳越春秋、范蠡乘舟出三江之口、越絕書曰、出三江之口、入五湖之中、即蘇、浙言三江、不為有據乎、不知此自吳越間之三江、非所論於禹貢職方揚州之三江也、吳越在揚州、祇東南一隅爾、詎可截趾以適屨乎、嘗試統二者之說論之、夫三江既入、繫於揚州彭蠡既豬之下、彭蠡已在揚境、水經注荊州界盡於武口水、今武湖沙口也、當黃陂黃岡之交、則揚州之首起於此矣、三江何復於荊梁求之乎、此漢為北江洞庭及湘為南江、與夫荊楚崌崍諸說為不合矣、彭蠡既豬、據揚州之首言之、震澤底定、據揚州之尾言之、則三江實居揚州之中、若松江云云、則在震澤下游、震澤底定一語、已足該之、不應詳略失宜、上下陵亂乃爾、且婁江東江並是松江支流、祗為一江、無三江也、此韋昭庾闡諸說為不合矣、浙江源流、不越數百里、西出山谿、東近大海、無汎濫之虞、非治水所及、安得與岷江并言之、此郭景純之說為不合矣、詳玩經文、三江既入、震澤底定、語不相蒙、則三江與震澤、亦絕不相干、路史餘論云、此自二事、非謂其入震澤是也、不應中江過震澤、南江復出自震澤也、今安徽之甯國府、廣德州二屬、暨江蘇之高?諸水、皆北流趨蕪湖姑孰二口入江、實地勢使然、其下通震澤、始於春秋時吳伐楚、用伍員計、開運道、由太湖入江、故名曰胥溪、即今之東壩、東有伍牙山、其明徵也、春秋徵胥溪漸湮、隋帝嘗鑿江南河與江通、唐景福三年、孫儒圍楊行密於宣州、行密將臺濛作魯陽五堰、施輕舸饋糧、故得不困、宋時改為東西二?、明初定鼎金陵、以蘇浙糧道自東壩入、可避江險、洪武二十五年、復胥河設廣通鎮、永樂初、蘇松水災特甚、時運道已廢、於是復築東壩、高厚數十丈、嚴禁開決、詳韓邦憲東壩考、郡國利病書高?縣內載之、__山脈之行、有起有伏、東壩者南幹山勢之伏處也、然猶墩阜隆起、丹陽陽羡水分東西、此果為中江、則金陵常潤、姑蘇山脈之盤?發育、將安自來哉、明復胥溪、而龍蟠虎踞、?令燕子飛來、無亦地脈之有損與、且烏有大江之勢、而一壩截之、遂安瀾而無衝激之患者哉、?以大江為北江、與導江之文、尤為剌謬、此班掾之說為不合矣、或謂經中止有北江中江、言南江者為蛇足、則經中固明言三江、又自疏其下曰為北江為中江、則南江自可反隅、有北無南、中何以稱、或謂中江北江、止是一江、則經固已有三江、中江北江諸名、豈徒為是紛紛辭費也、又有謂三江止是一江、南岸為彭蠡水、為南江、北岸為漢水、為北江、中流為大江水、為中江、此祖蘇氏嘗水別味、羅氏合流不混之意、則其說愈窮而不足辨矣、路史餘論、?自豫章入彭蠡、泯漢自漢陽合入彭蠡、則合為一、不為二矣、然禹貢猶有中江北江之名者、水性不同、各自為道、如涇渭之分流、流雖合而水不混、唐許敬宗謂濟入河洑地南出、亦以味別以、今揚子江心有南零北零之異、則知其入而不合、正不疑也、古有五行之官、水官得職、則能辨其性味、潛而復出、合而復分、皆可辦之、此陸羽所以於揚子江心候南零之水、而張江州亦記嚴瀨揚子南零水之不同、劉伯芻李季卿品天下之水、各有不同、昔師曠易牙俞兒張華王劭皆能辨淄澠、蘇子瞻謂中江北江、以味別之、亦本乎是、以為江漢入澤、合而更分、非矣、入固未嘗合也、羅氏謂豫章有南江之號、為禹所不至、禹貢不見此、非以豫章岷漢解三江、乃以江漢釋中北二江也、經文明晰、盡人可知、然猶?言淆亂者、良由鄱陽為彭蠡之說、牢不可破、北江繫於彭蠡之下、因不得北江之所在也、彭蠡之誤、又由於江漢宜分之勢不明也、知江漢之勢之宜分、而又知江漢宜分而不能遽分之勢、而後彭蠡之誤可覺、彭蠡之誤覺、而後北江可求東匯澤為彭蠡、東為北江、所以分江漢合流、懷山襄陵之勢也、漢既入江、水自江分、地在江北、故謂之北江、有北江之名、而對待者為南江、有南江北江之名、而中江以稱、經不言南江者、於三江見之、要之北江之處得、則中江南江可知、而後三江之說可得而定也、__請言彭蠡、漢為大別所遏、勢不得不入於江而合流、江自吞雲夢過九江而下、已有沛然莫禦之勢、益以漢水之渺瀰、愈相濆薄、疾於下流、分派疏瀹、以殺其勢、自然之理也、及察其地勢、北岸自黃岡之陽邏至廣濟之蟠塘、南岸自江夏之黃鵠至瑞昌之馬頭、凡五百餘里、巑岏結絡、嵬複陸、水為山制、束縛不開、疏播既無所施、開鑿亦無所措、於是有豬之之策、豬之云者、有所蓄無所洩之謂、可暫不可久之計也、然以紆展漰湱澩灂之勢、使之舒緩安恬、以徐議分洩於其繼、則匯澤之舉、不容稍緩、而匯澤之處、不利於遠、益可知矣、若如漢人以饒州之鄱陽湖當彭蠡、漢志豫章郡彭澤、縣下云、禹貢彭蠡澤在西、水經云、彭蠡澤在豫章彭澤縣北、按漢彭澤縣在今湖口縣東三十里、則湖口距漢入江已六百餘里、又復泝洄而上二百餘里、始得停蓄之所、則上游之浡潏凋瘵、已不可問矣、其謬一也、若云必至是而後得其處、則請問諸水能逆流而上否、其謬二也、即使百倍其功、必使逆流倒灌而後已、而所謂湖漢九水者、不次於荊州之九江孔殷也、若劉歆者、方將?以九江之名、固導之洩之之不暇、而又可分江漢以?之乎、其謬三也、若謂內水枯、外水以豬、外水涸、內水以洩、假令內外同時漲起、則將何道而使順軌乎、其謬四也、且既已云江至潯陽、流為九派、則江漢之勢、已分於上游、又安用匯澤於其下以徒勞胼胝為也、其謬五也、且北江失其處矣、其謬六也、導江之難、莫難於江漢之會、其來也大、其去也隘、彭蠡之豬、最為得計、陽鳥志幸於揚州、導漢書其匯澤、導江書其會匯、所謂一篇之中、三致意焉、若湖口以下、江勢寬展、固無勞於四載、一言以蔽、曰三江既入、所以言其易易、乃猶於湖口求彭蠡、更於其下求北江、如肓如寐、何其戾也、至若集傳欲以巢湖為言、亭林顧氏謂東迤北會於匯、?指固城石臼等湖、則去之愈遠矣、然則彭蠡安在、曰咸甯之東、武昌大冶之西、通山之北、江夏之南、岡巒四?、四山之外、長江如帶、環其西北、而東三面四山之間、無大水源、而湖澤以百計、周數百里、皆由武昌樊山一口為吐納、上距禹?漢水入江百有二十里、江水東南而流、湖水西南而豬、水經注所云、江水右得樊口江津南入、歷樊山上下三百里、通新興馬頭二治者、夫惟江津南入、故能分江漢合流之勢、亦惟能蓄不能洩、此其所以為匯澤也禹蹟所謂東匯澤為彭蠡者、?在此不在彼矣、其湖之最鉅而著者、曰梁子、梁彭古皆商音、子蠡古皆徵音、梁子之與彭蠡、音相近而文傳訛、彭蠡久眾著於鄱陽、遂無有能正其說者、且由荊揚之界不明故也、知求彭蠡於揚境、而不知武昌樊口之入揚境也久矣、說見後、導江云至于東陵、東迤北會于匯、東陵、巴陵也、匯、彭蠡之匯也、江自至澧、過洞庭至巴陵、皆東南行、過巴陵始折而東北、其勢斜側、直過武漢至沙口之下、東北行五百餘里、會於漢水、說見後而後復折而東南百餘里、會於匯、曰東迤北會于匯者、舉大勢言之、且東迤北行、已環匯澤西北兩面也、先匯澤後會匯者、治水之序、先下流而後上流也、__彭蠡豬矣、江漢漰沛之勢、蓄之雖舒、洩之未暢、遂可安流順軌而無憂汎濫已乎、未也、此分疏之役、必與匯澤並舉、而不可以或緩者也、夫為下因川澤治水、行無事然、則神聖施工之處、其可知矣、南岸瑞昌馬頭以下九江府治、南距匡廬之麓三十里、地步較為開展、而東隅已束於灰山、越鄱湖之口而下、盡於繁昌、又復巖壑嶚刺、逼側江濆、惟北岸自廣濟之武家穴、下至望江之雷池、寰宇記謂之大雷江迄於安慶之皖口、上下四五百里、曠遠平夷、陂澤相屬、疏洩之工、於茲可施、嘗以夏時漲發、登匡廬之陰、以望廣黃宿望之郊、膠葛浩汗、橫無際涯、曰、嗟乎、此必禹蹟之所謂東為北江者也、何為二千年來莫得其處乎、昔者漢人嘗以是為九江矣、夫九江為荊州之水、尋陽為揚州之域、其為謬戾、固不待言、然自漢迄晉、言之鑿鑿、太史公曰、南登蘆山、觀禹疏九江、漢志廬江尋陽縣、漢尋陽縣在江北、說詳後、下云、禹貢九江在南、皆東合為大江、應劭曰、江自尋陽分為九、郭璞曰、流九派乎尋陽、陸氏釋文九江載尋陽地記云、一曰烏白江、二曰?江、三曰烏江、四曰嘉靡江、五曰畎江、六曰源江、七曰?江、八曰提江、九曰箘江、張須元緣江圖云、一曰三里江、二曰五州江、三曰嘉靡江、四曰烏土江、五曰白?江、六曰白烏江、七曰箘江、八曰沙提江、九曰?江、參差隨水、長短或百里、或五十里、始於鄂陵、終於江口、會於桑落洲、按孔氏潁達以為其名起於近代、未足為據、是也、雖其定以九而為之名、傅會失實、而神功疏鑿、畢竟傳聞有自、非向壁虛造之比、何乃後之議之者絀其九江之說、而偎以地無所容、竟並置尋陽上下數百里汪洋渺之水於不察邪、甚矣、其也、推原其故、?有二焉、始則由於鄱陽為彭蠡之說誤之也、繼則由於武穴之塞蔽之也、鄱陽為彭蠡、則必於湖口之下求北江、此所以多為異說、終屬齟齬不安、而不知向之所訾者之即是也、佛氏云、騎驢覓驢、可為一噱、武家穴者、北江所由分、蓋古者大江九穴之一、其漸就湮滯、不知始於何時、然自宋人大興圩田、當時無不塞之穴矣、武穴一塞、而江行者不復知其間之別有一巨水矣、神聖疏之鑿之之不暇、後世壅之塞之之不遑、孰利孰害、無有能辨之者、又孰知其為九江為北江哉、北江江也、而繫於導漢之下者、明其所以終漢水入江之事也、自安慶以下、江面寬於上游、不啻倍蓰、古無隄防壅遏之患、則江之赴海有噴箭之勢、不勞致力矣、__北江未疏之先、其地?亦水草蒙昧之區、禹因濬而深廣之、自武山之前、導江水入之、因號曰北江、今武穴雖塞、而五百里湖澤結絡、猶可略舉其概、其在湖北廣濟界者、自蘄州東三十里為馬口湖、在縣西南八十里、又東為武山湖、縣南六十里湖濱有武山、舊有樊噲城、城東西各有小城、相傳為漢九江王英布宅、其湖曰連城湖、在黃梅界者、曰五阜湖、縣西百有十里、曰黃泥湖、縣西五十里、曰太白湖、西南四十里、其相近者曰南柴池湖、曰北柴池湖、曰濯港縣、南十五里曰源感湖、東南三十里曰桂家寨湖、東南百十有五里、在安徽宿松界者曰?湖、縣西南八十里曰灄湖、西南四十里曰麻湖、西南十里、其相接者為脾湖周泊湖、曰龍南蓮若湖、縣南三十里中有浮洲、曰黃湖、東南十里、曰白荊湖、東南三十里、其相接者曰洿池、有山有市、分三十六?、曰棠梨湖、曰小黃湖、皆相接、曰浮湖、東南六十里曰茅湖、東南百里曰太小伯勞、河東六十里、曰張富湖、東八十有五里、曰大小豆溪、東三十里、在望江界者曰泊湖、縣西四十里宿松以西諸水、俱匯於此、分二道入江、一由皖口、一由雷港即雷池、一曰大雷戍、雷港口今填、其分洩入江處曰華陽鎮、曰慈湖、縣北十有八里、承大小豆溪之水、達武昌、湖曰武昌湖、東北三十里、其東北曰青草湖、曰白土湖、曰漳湖、入懷甯境、合皖水入、江上下四五百里、?皆禹貢北江故道也、黃梅以西為漢尋陽縣地、宿松為漢松茲縣地、望江及懷甯之西境、為漢皖縣地、水經江水又東過下雉縣北、利水從東陵西南注之、注江之右岸、富水注之、又東左得青林口、江水左傍青林湖、水出廬江郡之東陵鄉、西南流積為湖、湖之西有青林山、又西南歷尋陽分為二水、一水東流通大雷、一水西流注於江、經所謂利水也、右對馬頭岸、按下雉漢縣隸江夏郡、在今武昌府興國州東南、青林口即武穴也、馬頭鎮今屬九江府瑞昌縣、利水西流注江、青林水東流通大雷者、即禹?北江故道、漢人所謂尋陽九派者也、經注知尋陽九派之非、故但稱利水爾、自武穴塞、而人並利水青林亦莫之知矣、__因北江有南江之名、因南江北江有中江之名、三江雖非截然均齊、然必其地參差不甚相遠、故可統呼為三江也、若鄭以漢為北江、鄱陽為南江、一荊一揚、牽混已甚、然其以漢為北江、以鄱陽為彭蠡則非、而以鄱陽為南江則是、南北必遙遙相對、北江在尋陽、故知南江在豫章矣、漢豫章非春秋豫章、說見後、荊州之域、亦有似於三江者矣、荊江下口、今亦曰三江口、禮江在中、荊江在北、湘江在南、荊江何以不曰北江水經注亦有北江之目、非以解禹貢北江也、說見後、曰、彼自江出復入、其名為沱、說見後有例名矣、不必別命之名也、北江亦自江出復入、何以不名沱、曰、沱具於地、北江人所為、故不為一例也、湘江何以不名南江、無北江與對待也、元和志、湘江為南江、今不從說、見前、南江舊亦曰湖漢九江矣、何以不曰九江、曰、數不限於九、水經十江並廬溪為十一水、詳見後、故不為九江也、經不言南江、何以謂之南江、曰、與北江對待、無他稱也、廢南江無以符三江之目、且未有豫章鄱陽之大、而治水無所事、經文不之及者、易南江而為之名、若豫章江鄱陽江之屬、則後起而非古、故必曰南江也、__南江者、今豫章江也、上游為?江、下游合鄱江、?有二源、東源出福建汀州府長汀縣、西界逕江西甯都州瑞金縣南、又西南逕?州府會昌縣北、又西北行百餘里、甯都州石城雩都二縣水北來注之、又西?州府興國縣水北來注之、又西桃江水出龍南信豐二縣三百里、南來注之、又西至?州府治?縣城東、是為貢江、漢志豫章郡雩都縣下云、湖漢水東至彭澤入江、行千九百八十里、漢時豫章湖漢、並為統名、故高帝以豫章名郡、而劉歆有湖漢九水為九江之說、班志遂出湖漢九水之目、並詳下注、水經注專以此節為湖漢、而下又云通稱也、西源出江西、與粵東連界之大庾嶺北南安府大庾縣西界、兩源夾城、南北合於東、東逕南康縣城南、又北至三江口崇義上猶二縣水西來注之、又東逕?州府城西北、是為章江、漢志?縣下云、豫章水出西南、北入大江、按與湖漢異源同流、故並云入江、亦統下文諸水之辭也、又南?縣下云、彭水東入湖漢、按彭水即豫章上流、彭及?為湖漢之一、水經?水出豫章南野縣西、注云、豫章水東北流逕南野縣北、又北逕?縣東、右會湖漢水、按水經以?為統稱、注云、?有豫章水、似因此為其地名、雖十川均流、而此源最遠、故獨受名焉、又云豫章及?並通稱也、南野縣在今南康縣西南、章貢合於城東北隅、是為?江、水經注劉澄之曰、縣東南有章水、西有貢水、縣治二水之間、水合?字、因以名縣、是為謬也、按今名皆如澄之說、酈氏廢之、亦未為是也、北逕吉安府萬安縣城西南、自滇州至萬安北十八灘、唯黃公灘最險、故訛稱惶恐灘、龍泉縣水出於縣西、逕城南、東北注之、又北逕泰和縣城南、又北逕吉安府治廬陵縣城東、廬水出安福縣西、逕其城北、西北來注之、漢志長沙國安成縣下云、廬水東至廬陵、入湖漢、按安成在今安福縣西六十里、水經注、又西北逕廬陵縣、廬水注之、按漢廬陵在今縣南、晉廬陵在今吉水縣東北三十里、又東北逕吉水縣城西、又北逕臨江府峽江縣城南、又東北逕新淦縣城西、又北逕樟樹鎮西南、秀水出於袁州府治宜春縣、東逕其城北、東逕分宜新喻二縣南、又東逕臨江府治清江縣南、逕其城東、又北至樟樹鎮、西南入於?、此漢志所謂南水、水經注所謂牽水也、漢志宜春縣下云、南水東至新淦入湖漢、水經注、牽水西出宜春縣、又東逕新淦縣、注於豫章、按漢新淦縣在今臨江府東北六十里、又東北逕豐城縣西北、淦水東南來入之、漢志新淦縣下云、淦水所出、西入湖漢、水經注、淦水出新淦縣下、注於?水、又北為?江、至市?鎮蜀水二源、北源出瑞州府新昌縣西南、源出袁州府萬載縣西、東流合於瑞州府上高縣西、逕其城南、又東逕瑞州府治高安縣城南、東過市?鎮入於?、漢志建成縣下云、蜀水東至南昌入湖漢、水經、?水又北過南昌縣西、注云、濁水注之、水出康樂縣東逕望蔡縣、又東逕建成縣、又東至南昌縣、東流入於?水、按康樂在今萬載縣東二十里、望蔡在今上高縣西、建成即今高安縣治、__又東迤北為豫章江、瑞河口當南昌治西南、盱水南來注之、盱水者、今謂之撫河、發源建昌府廣昌縣南境、東北逕南豐縣城東、又北逕建昌府治南城縣城東、新城縣水東南來注之、又西北逕撫州府治臨川縣城北、是為撫河、宜黃縣水南來、樂安崇仁二縣水西南來合流、東注撫河、又西北至南昌城南、輸之豫章江、漢志南城縣下云、盱水西北至南昌入湖漢、水經注、盱水出南城縣西北流、逕南昌縣南、西注?水、按南城即今縣治、又撫河自府北分派、逕趙圩至梅溪、輸之鄱陽湖、豫章江又北過樵舍北、繚水西來注之、水出奉新縣西、東逕安義縣南、東迤北為慨口、入豫章、又北靖安縣水西來注之、水經注、繚水導源建昌縣東、逕新吳縣、又逕海?縣、分為二水、東北逕昌邑城而東出豫章大江、謂之慨口、其一水枝分別注入於脩水也、按建昌東漢縣新吳晉縣、俱在今奉新縣西、海?漢縣今建昌縣南、又北過吳城鎮、脩水西來注之、脩水者、出於義甯州西南、東北流、逕武甯暨南康府之建昌二縣南、東入豫章、漢志艾縣下云、脩水東北至彭澤、入湖漢、行六百六十里、水經注、脩水出艾縣西、東北逕豫甯縣、又東北逕永脩縣、又東北注?水、按艾縣在今義甯州西、豫甯今武甯縣西、永脩今安義縣西南、又北過渚溪、至罐子口、鄱陽湖水東來會之、漢志水經注以此為餘水、漢志餘汙縣下云、餘水在北、至鄡陽入湖漢、水經注、?水又北逕鄡陽縣、餘水注之、水東出餘汙縣、至鄡陽縣入?水、按鄡陽在今鄱陽縣西北、餘汙即今餘于縣治、又北至都昌縣境石觜山、鄱陽湖水分派東來注之、漢志水經注以此為鄱水、漢志鄱陽縣下云、鄱水西入湖漢、水經注、?水又與鄱水合、水出鄱陽縣東、西逕其縣南武陽鄉也、又西流注於?、鄱陽湖自受撫河分派外、仍納小幹水三、南為瀘溪自瀘溪縣北流、至安仁縣東南、弋陽貴溪二縣水東來注之、西逕安仁城南、又西北至梅溪入湖、此漢志水經注所未及東則樂安江發源、饒州府德興縣之東、西逕樂平縣東南境、安徽婺源縣水東北來注、又西逕樂平城南、又西至樂安河口漢志水經統於鄱水餘千萬年二縣水南來注之、此漢志水經注所謂餘水西北逕饒州府治鄱陽縣城南、輸之鄱江、水落餘水必逕此道、水漲則餘水可由康山南山自達於湖、由罐子口入豫章江東北、則鄱江之源、出於安徽祁門縣之東北、西南逕江西浮梁縣城南又西逕景德鎮、又西南逕饒州府城南、又西北入鄱陽湖、至罐子口石觜山、分派以輸之豫章江、豫章遂挾諸水、逕南康府治星子縣東北、又北過鞋山、又東北由九江府湖口縣城西、入中江漢人以湖漢為經流、納豫章盧南淦蜀盱脩餘鄱、謂之湖漢九水、水經以?為經流、?即漢志豫章受湖漢廬牽淦濁盱脩一本作循繚漢志所無餘鄱、所謂?水總納十川、同湊一瀆也、而瀘水亦不之及、__中江者、自尋陽分江為二派、始立茲名、安慶以下至於入海、無復分派矣今考自武穴而東、三十左逕龍坪山南、漢人所謂東陵又東南七十右逕湓口、龍開河注之、又東三十逕九江府治德化縣城北又六十過湖口、豫章江南來入之、即南江、逕湖口縣北、又東北六十逕彭澤縣西、又北十里過小孤山、又二十右逕馬當、又東北三十左逕望江縣東南華陽鎮、北江分派入之、右逕香口彭澤瀼子港東流、香水合流注之、又北四十逕東流縣西、建德縣堯城水西流注之、又八十左過皖口、北江過皖水還入之、又東十里逕安慶府治懷甯縣城南、漢瀘江舒縣地又三十右逕寶賽、黃湓水注之、又東北六十左過桐城縣之樅陽鎮、菜子湖水注之、又東三十右逕池州府治貴池縣北、貴水東流注之、又六十右逕大通鎮、青陽縣水出九華山北流注之、又北九十至無為州之劉家渡、在襄安鎮南又東南七十右逕荻港、荻港水注之、又北二十左逕無為州之泥?口廬江縣、黃泥河東流注之、又二十五至神塘河口、江寬三十餘里、又東七十右逕魯港南陵縣、石硊河北流注之、又北十五過蕪湖縣西、石埭太平旌德涇四縣水會於青弋江、漢志以此為廬江發源黟縣之黃山、山水二經所謂廬水出三天子鄣者、北流入之、又三十左過裕溪口巢湖逕濡須口源出潛山六安、凡舒城合肥無為巢諸州縣水皆會於此、西流入之、又三十過東西梁山、又東北二十右過太平府、姑孰溪水陽江入之、水陽發源甯國縣南、東西二河逕其治北、合流逕甯國府治宣城縣東、又西北至太平府治當塗縣南、為姑孰溪、又北十里過采石山兩岸並為牛渚南碕固城丹陽石臼、諸湖水入之、廣德州西南東西二溪合於建平縣東南逕其西北、入南倚固城二湖、西通水陽北流逕高?縣西分派山塘溝河、達姑孰溪、入丹陽湖縣北石臼湖會之、又西北至牛渚入江、又東北十里逕和州治東、又二十五里逕石跋河、含山縣水東流注之、又五十五里右逕大勝關、又十五逕北河口、達秦淮河西逕江浦縣、又十五逕金陵下關、秦淮注之、秦淮發源句容之北、逕其東南、又西北貫金陵城入江、為鍾山隨龍之水、非由鑿成、秦鑿之說、聊傳疑爾、又北東六十右逕烏龍山、又東四十左過瓜埠河滁河、逕六合縣東南入之、又二十五里逕儀徵縣南、又五十過瓜洲口、入伊婁河四十里至揚州府邗溝、達淮為北運河、又十五右過京口、入京口為南運河、達蘇杭、逕鎮江府治丹徒縣北、又十里至焦山、江分為二、東南十三過丹徒口、達南運河又七里逕諫壁口達南運河東北五十至陀灣、折而西南四十合於諫壁口、又東北四十太平洲頭、復分為二、東南六十四里過孟河口、又二十六里至龍門港東北、一百二十過泰興靖江界河口江、合為一、又東七十二里右過江陰縣西北黃田港、又五里至?鼻嘴、左逕靖江縣南、又東北六十左逕如皋界張王港、右逕?山港、又東南右五十五里至福山港、左九十至狼山港通州治南、又東南包海門廳崇明縣二沙、入於海、_
酌議長江水師事宜疏*或作詳酌長江水師事宜疏|彭玉麟|HCJSWXB_RAO_1881|卷七十八兵政九地利上|竊臣奉　　命查閱長江水師。所有參劾各員。及應補各缺。業經會同各督撫隨時具奏外。臣戇直愚昧。以一介書生。隨同前大學士臣曾國藩。從事戎行。十有餘年。自維才識迂疏。生平未嘗學問。於古人馭將治兵之道。未能窺見一二。徒恃一味樸誠。激勵士卒。以此稍得其力。倖立戰功。茲奉　　簡命查閱長江。仰維　　聖慮。實屬整頓江防。為東南久遠之計。而臣智慮短淺。深恐無以上副　　聖懷。伏查長江上自荊湘。下訖海澨。以南北論之。則天塹之險也。以東西計之。又建瓴之勢也。而水師一軍。據其要害。可左顧右盼。雄視四方，惟是地面遼闊。將卒賢否不齊。為統帥者。非有深沈大略。而又出以兢業小心。忠誠為　國。則一時之利。或為異時之害。是以曾國藩無恙時。每與臣論及水師。即謂宜隨時變通。以防流弊。不可株守成法。實係確有所見。臣此次簡閱所至。竊見此軍改歸經制甫及五年。而弊端已伏。不可不急謀整頓。俾無失設軍初義。以仰副　　聖上顧慮東南之至意。管見所及。約有四條。用敢分晰臚舉。為　　　皇太后　　皇上陳之。__一曰將材宜慎選也。長江水師。管轄五千餘里。而提督一人為之統帥。必其精神智力。無所不及。而刑賞號令。實有不出戶庭。坐制遠近之勢。乃為勝任。非徒一年一?。循行故事而已也。故將材極難其人。臣竊謂能當其任者。約有三等。智識閎遠。天資忠亮。其上也。秉性剛方。威克厥愛。其次也。操守清廉。敬慎畏法。__又其次也。前明武臣中如戚繼光文臣中如王守仁者。不獨水師可用。而實水師之奇才。至技藝之精練。情形之熟悉。則微末而不足道矣。此等人才。若不預儲於無事之時。而倉猝以求之。則必至於僨事。鹵莽以用之。殆無異於棄師。深可慮也。今自軍興以來。謀臣猛將以及中外文武大臣。才守兼優。為　　皇上所真知灼見者。自不乏人。發縱指使。惟上所用。而臣以為尤宜責成統兵大臣及各省賢明督撫。隨時保舉將才。無論其現為將帥。現為偏裨。但視其志趣才略。果與前三項略能相應。即行密疏保奏。　　皇上再博加詢問。或遇事飭令來京召見。果其所舉不誣。隨時不次擢用。而又假之以便宜之柄。臨之以不測之威。務使有才者得以自盡其用。不才者不得承乏其間。擇將御將。道無過此。至於各營弁勇。如有心地樸實智慮過人者。即責成各鎮將隨時甄錄。上之提督。及該管各督撫。亦即隨時察看。視其可用者。次第擢用。以儲異時統帥之材。庶幾人材日出。而折衝禦侮。可以惟我指揮矣。__一曰積習宜力除也。　國家設立水師各營。所為者殺伐之事。所恃者勇敢之氣。所服者勞苦之役。使其無勇而畏勞。則將何以行殺伐乎。臣每見前史所載。凡在開創之初。用兵不多。戰功獨偉。至於承平既久。兵日益增。而益不可用。故粵逆之變。至捨兵募勇者。豈兵獨弱而勇獨強哉。兵有習氣。而勇無習氣。故臣與曾國藩初起義旅。湘軍所向有功。其時自將弁以至士卒。大抵非書生即農夫也。不知有衣服玩好之娛。不知有功名勢位之樂。不知有趨蹌應對之文。當時湘軍所以勝人不過兩端。曰樸。曰勤。乃十數年來。時事漸平。鎮將則狃於富貴。士卒則習為恬嬉。于是樸者以漸而澆。勤者以漸而惰。是今日之勇。又將化為昔日之兵矣。豈不可慮。然則居今而欲整頓水師。亦在統帥之先去積習而已。臣查閱所至。所見鎮將以下。樸實者尚不乏人。而亦修飾?傳講究應酬者。均經臣隨時戒飭。甚者　至于參劾。頗聞每屆?閱。儀節煩縟。沿途迎接。開放大炮。甚至合隊排炮。如攻大敵。是但知聲威之壯。而不顧火藥之虛糜矣。業已由臣通飭禁止。所到馬頭。支搭五色棚帳。?亭鐃吹。儀仗甚都。是徒飾觀瞻之美。而不知攤派之難支也。且此習一開。則儇巧者必因此而見長。椎魯者必因此而見絀。喜怒愛憎。隨之而轉移。即是非賞罰。隨之而顛倒。其與承平年間綠營習氣。又何以異乎。臣於攤派一節。業已嚴札申禁。其各營紅白慶弔。及祭祀禱賽。時有萬不得已之需。商之湖廣兩江督臣。略籌閑?。俾資辦公。此後再有攤派名目。應即照剋扣軍餉例。從嚴參辦。所有無名費用。徒飾外觀。而有損軍實者。應請　嚴旨飭下。懸為勵禁。務使上行下效。無失樸誠之舊。以養勇敢之風。庶於水師可以久遠無弊。__一曰軍政宜實講也。臣所擬慎選將材。既可以收賢者之用。力除積習。又可以儆不肖者之心。而鎮將以下。中材居多。則利弊所在。必恃有成法以制之。此軍政之所以宜講也。查水師定例。用人甚嚴。原以風水沙線。舟楫器械。非熟悉江海情形。難期得力長江水師原奏第十五條。兵部議定水師缺出。不得攙用別項水師人員。是長江用人之法。必須長江水師人員方可補用。自曾國藩創立水師以來。十有八年。除已充營哨官外。其勇目以戰功保至參遊都守千把外委者。人數甚眾。現議改為經制額缺。則該參遊以下。名雖為兵。其實皆候補人員也。臣前與提臣再三定議。即以此等兵中之官作為水師候補。遇有缺出。擇其人材可用者。酌量拔補。不得濫收外來人員。乃此次查閱各營提標中軍。所收外來候補人員。至二百七十餘員之多。各鎮標或三四十員。或五六十員。詢其來由。在提標者皆曰自各處薦引。在鎮標者。皆云由提督飭送。迨按冊點名。則有向在水師各營因事撤革者。有向在陸營。僅於履歷中聲明曾在某水師效力者。並有僅於冊上註一銜名。並無出身履歷。而點閱之時並無其人者。可謂冒濫已極。而一經收標。即須津貼薪水。縻費尤甚。日復一日。數年之後。長江水師。必盡雜出不倫。而營制不可問矣。惟此項人員收標既久。一時難以盡遣。臣擬限以定制。提標只准留三四十員。各鎮只准留一二十員。其有不安本分。或別有嗜好者。隨時嚴加沙汰。此次嚴定額數。俟隨時用竣以後。即不准再收候補人員。如有出缺。專於長沙水兵中拔補。以免外來別項人員紊亂。務使水師人材。總歸水師拔取。以符定制。其各營額兵。以前類多游勇。查各省水師兵丁。向由本地招募。實以生長其土。情形較熟。今擬凡在水師地面漁戶水勇人等。如有才力精壯。心地樸實。諳悉風水沙線者。皆可酌量募補。且使湘軍土軍。主客並用。以杜勾結妄為之弊。於軍政亦有裨益。至原奏二十七條。不准私設炮船。所慮最為深遠。而近來民間炮位。未能禁斷。其行?巨案。往往有假冒炮船之事。長江各營炮船。但有旗號。並未援照沙船漕船定例。於船稍兩旁大書深刻標列字號。盜船私船。無可分別。以致營船之攬私闖卡。匪船之假冒行?。漫無稽查。官民均被其害。應飭令各營所有炮船。均於船稍兩旁。大書某營某哨第幾號炮船。務使旂幟收卷之時。猶可一目了然。遇有攬私滋事。即可按號查究。則營船不敢妄為。而盜船亦無從混跡矣。__一曰體制宜復舊也。查水陸各營。設提督為總轄。即設總兵為分轄。提督固有節制各鎮之權。而總兵即有操縱一鎮之責。是以定制提督相見。用?主禮。文移往來。一切平行。蓋重總兵。即所以輔提督也。茲查水師提督。與所轄各鎮公牘。初擬用札。既而改用照會。經臣再三商論。始用咨。至各鎮之於提督。則概用申文。實非　國家舊制。至提督出?所到。各總兵必須迎送出境。挂刀謁見。尤為禮所未見。雖苟自卑屈。類出於不肖之逢迎。而妄為貴倨。亦何以存方面之體統。?提督之體愈尊。則總兵之權愈奪。遇有大事。能望其引義以諍乎。用人失當。能望其秉公弗阿乎。又長江水師原奏十五條。哨官出缺。都守千把外委五項。應全歸提督主政。原以一事權。委署一層。未及分別聲?。長沙分汛地?。每哨所管汛地。或二十里。或三十里不等。該汛官遇有事故出缺。若必由提督委署。則如湖南岳州鎮標出缺。提督適在江南太平。江南瓜州鎮標出缺。提督適在湖南岳州。上下數千里。懸缺久待。往返需時。萬一本汛出案。勢必無所責成。鄰汛出案。亦將巧為諉卸。關係軍機。實非淺鮮。提鎮皆係統兵大臣。即皆有用人責任。總兵用人失當。提督秉公參劾可也。豈宜總兵竟不預聞。若補缺既由提督主政。而總兵不得委署一缺。則輕重過甚。流弊頗多。且亦非提督一人精力所及。於營務尤有窒礙。應請　　飭下提鎮體制。仍遵　國家定例。一切平行。其各鎮將弁出缺。即由該總兵就近委署。再行咨明提督請補。其提督?補非人。各總兵即行咨明更正。則提鎮有相維之勢。即提鎮有相濟之功矣。右臣所陳四條。係就今日水師已見之弊而言。而其弊之未形者。防微杜漸。尤賴隨時整頓。臣與曾國藩創立長江水師之意。原以十數年苦戰。賴此一軍奪據長江之險。俾賊束手待斃。而百戰之士。棄之可惜。且東南有此軍。居腹心要害之地。一旦有事。可以無腹背受敵。首尾損?之虞。此微意之所在也。臣學識庸愚。受　　恩深重。既有所見。不敢不罄竭以言。是否有當。伏候　　聖裁。為此專摺具陳。伏乞　　　皇太后　　皇上聖鑒訓示。_
長江圖雜說三|馬徵麟|HCJSWXB_RAO_1881|卷七十八兵政九地利上|　　洞庭_　　三苗_　　東陵_　　東迤北_　　敷淺原四則_　　沱_　　梁州沱_　　荊州沱二則_　　虎渡大江經流_　　荊江_　　集傳釋沱之誤_　　禹貢錐指釋沱之誤_　　澧_　　沅__洞庭者、雲夢之下游淵藪也、山海經、洞庭之山、帝之二女居之、郭景純注、君山有地道潛通吳之包山、按包山一名洞庭山、在吳越太湖中、君山有地道與相通、故亦曰洞庭山、湖因以名焉、戰國策謂之洞庭五渚、?以澧沅資湘會於江而納厥稱、湖在數水之間、資水入湘、在洞庭之南、北行出其東、沅水入江在洞庭之西、東行逕其北少、迤而南、湘水入焉、夏漲則江湖混茫、冬涸則洞庭為陸、郭景純注、爾雅十藪謂之巴邱湖、而徑以之當雲夢、隘矣、水經注、震澤苞山有洞室、北通瑯邪東武縣、謂之洞庭、旁有青山、一名夏架山、有洞穴潛通洞庭山、__戰國策云、三苗之國、左洞庭、右彭蠡、禹征之、水經注沔水篇吳地記曰、左洞庭、右彭蠡、以太湖之洞庭對彭蠡、謂宮亭湖也、即鄱陽下游、則左右可知也、太湖在東、故以為左、鄱陽在西、故以為右、若湘江洞庭、不可謂左矣、余按、二湖俱以洞庭為目者、亦分左右也、但以趣囑為方爾、即據三苗、宜以湘江為正、史記正義吳起云、左洞庭、右彭蠡、以天子在北、故洞庭在西為左、謂湘江洞庭彭蠡在東為右也、又云、今江州鄂州岳州、三苗之地也、通典云、潭州岳州衡州、皆古三苗地、朱子謂岳州武昌九江皆其地、路史三苗帝鴻後釐姓國周景式云、柴桑彭澤之間、古三苗國、負固而亡者、今衡岳潭之境、今按洞庭自以湘江為正、若據漢人鄱陽為彭蠡之說、則是湖南之長沙岳州、湖北之武昌、江西之瑞州、南昌、南康、九江等府、皆三苗地矣、昔者禹會諸侯、玉帛萬國、其時兼并之禍未起、豈有一國據地如此其大者、則亦鄱陽為彭蠡之說之遺誤也、夫所謂洞庭彭蠡左右者、亦不過巴邱梁子二湖之間爾、梁子為彭蠡、說見前、以是而言、則其地止於武昌岳州二府之交、不為小矣、昔杜元凱長於地學、於三苗之國猶闕其所、?其慎也、於此益見匯澤之在梁子也、__東陵之說有二、一曰東陵鄉、漢廬江郡尋陽縣地、其陵?即今黃州府廣濟縣南龍坪山也、龍坪東陵聲相近、後人藉便為稱爾、一曰巴陵、漢長沙國下雋縣地、今岳州府治巴陵縣也、二者孰從、曰、視九江之說為從違、謂九江為湘江者、則曰東陵為巴陵、謂九江在尋陽者、則曰東陵在東陵鄉、今九江主湘江、則東陵主巴陵矣、或曰、水經九江地在長沙下雋縣西北、是主湘江矣、而乃曰東陵地在廬江金蘭縣西北、漢志廬江郡自注云、金蘭西北有東陵鄉、而屬縣十二、無金蘭縣、豈初置而後省入尋陽、抑或東漢分尋陽置而志逸之、其地當在今黃梅縣西南、九江主湘江之說、山海經外、以水經為最古、而謂東陵在廬江、奚為其不可從也、曰、下文會匯、會漢水入江之所匯也、東陵必在會漢上游、越會漢而求東陵、遠矣、且東迤北會於匯、若如其言、則鄱陽湖為匯、自龍坪至湖口、皆正東嚮、何迤北之有、故言九江、則水經為得言、東陵則水經失之、巴陵何以為東陵、曾氏彥和曰、巴陵與夷陵相為東西、夷陵為西陵、漢志南郡夷陵縣應邵曰、夷山在西北、按夷陵即西陵峽、為三峽之一、三國志、吳西陵督步闡叛降晉、是漢夷陵縣、三國時亦稱西陵也、其治在今湖北宜昌府東湖縣東、則巴陵為東陵可知、今按巴陵之名、起於山海經淮南子羿屠巴蛇之說、孫吳時始為巴邱邸閣、古無是稱、謂之東陵而已、廬江亦有東陵何也、水經、江水又東過下雉縣北、利水從東陵西南注之、注云、水出廬江郡之東陵鄉、江夏有西陵縣、據酈注、漢西陵縣在今武昌府大治縣境黃石港、故是言東矣、尚書云、江水過九江、至于東陵者也、其西陵?即大冶縣之西塞山、酈前注云、黃石山一名石茨圻、有西陵縣山連延江側、東山偏高謂之西塞、__洞庭湖東西百八十里、東為巴陵、大江過洞庭、至此東流、而斜北五百餘里、至黃岡界之沙武口與漢水會、始折而東南、經所謂至于東陵、東迤北會于匯者也、今考大江自岳州府北門港東北十五右逕城陵磯、荊州之沱西北來還入之、水經、江之右岸有城陵、山山有故城、東接微落山、亦曰暉落磯、又八里右逕擂鼓臺、?即暉落磯又七里逕象骨港、水經注、又東逕彭城口、水東有彭城磯、故水受其名、即玉澗、水出巴邱縣東玉山、玉谿北流、注於江、又十里右逕道人磯右逕白螺磯、又十五右逕臨湘縣西北臨湘磯、左逕楊林磯、又十二右逕魚磯、水經注、自自彭城磯東逕如山北、北對隱磯、二磯之間有獨石孤立大江中、山東江浦、世謂之白馬口、又三里右逕鴨蘭磯、左逕螺山、水經注、左逕白螺山南、右歷鴨蘭磯北、江中山也、東得鴨蘭治浦二口、夏浦也、按鴨蘭螺山、今久淤、屬兩岸、非復在江中矣、又三十右逕乜洲、東為湖北嘉魚縣界、西為湖南臨湘縣界、又十里左逕新閘口、舊有河西入、今為浮梁洲所塞、又五里逕新堤鎮、又十五右逕?口、黃?湖入之、又十五左逕腰口、右逕石頭關、水經注、江水左逕上烏林南、村居地名也、又東逕烏黎口、江浦也、即中烏林、又東逕下烏林南、吳黃?敗魏武於烏林、即是處、又十五右逕舊陸口、通城崇陽蒲圻三縣、水北流入之、上三里有新陸口、舊口北岸有寶塔洲、水經注、江水又東、左得子練口、北通練浦、又東合練口、江浦也、南直練洲、練名所以生也、江之右岸得蒲磯口、即陸口也、水出下雋縣西三山谿、東逕陸城北、又東逕下雋縣南、又屈而西北流經其縣北、又入蒲圻縣、又北逕呂蒙城西、又逕蒲圻山北入江、謂之刀環口、按練洲?即寶塔洲、有上下二口、相距十二里、陸口東十五左逕龍口、又十五右逕石磯頭、水經注、又東逕蒲圻山北、北對蒲圻州、亦曰擎洲、又曰南洲、洲頭、即蒲圻縣治也、湖上有白面洲、湖當作山洲南又有澋口、水出豫章艾縣東、入蒲圻縣、至沙陽西北魚岳山入江、山在大江中楊子洲南、按蒲圻晉縣長沙郡、在今嘉魚縣西南、今蒲圻縣治為隋縣也、又東北十五逕武昌府嘉魚縣北、水經注、又東得白沙口、一名沙屯、即麻屯口也、本名蔑默口、江蒲矣、南直蒲圻洲、水北入百餘里、吳所屯也、又逕魚岳山北、下得金梁洲、洲東北對淵洲、一名淵步洲、江濆從洲頭以上、悉壁立無岸、歷蒲圻至白沙方有浦、上甚難、江中有沙陽洲、沙陽縣治也、縣本江夏之沙羡矣、晉太康中改曰沙陽、按漢沙羡詳圖內漢口鎮、自嘉魚西南七里江心有洲、江分為二、又東北三十五里右逕魚碼頭、而江合為一、洲長四十餘里、?古金梁淵步沙陽三洲聯屬為一、水經注、江之右岸有雍口、東北流為長洋港、又東北逕石子岡、岡上有故城、即州陵縣之故城也、莊辛所言左州侯國矣、又東逕州陵新治南港、水東南流注於江、謂之洋口、南對龍穴洲、沙陽洲之下尾也、洲裏有駕部口、宋景平二年、迎文帝於江陵、法駕頓此、因以為名、車駕發江陵至此、黑龍躍出、負帝所乘舟、故有龍穴之名焉、又北四十五里右逕上沙洑南、又西十五右逕簰州鎮、又五里左逕新灘口、西南至沔陽州一百三四十里、由沔陽達漢水、又西折而北十五左逕水洪口、又東北二十五里左逕鄧家口、又南二十五里右逕上沙洑北、又北二十二里右逕赤磯、又北三里許、左岸有紗帽山、水經注、江水左逕百人山南、又逕赤壁山北、昔周瑜與黃?詐魏武大軍處所也、按百人?即俗稱紗帽山、赤壁說見後、又東北八里右過金口、一曰塗口咸甯縣斧頭湖北流入之、左至大軍山、水經注、又東逕大軍山、東有山屯、夏浦、江水左迤也、江中有石浮出、謂之節渡石、右則塗水注之、水出江州武昌郡武昌縣金山、西北流逕故汝南僑郡故城南、咸和中、寇難南迫、戶口南渡、因置斯郡治於塗口、塗水歷縣西、又西北流注於江、又十五逕小軍山、水經注、又東逕小軍山南、臨側江津東、有小軍浦、又八里右逕合寶山、水經注、又東逕雞翅山北、山東即土城浦也、又七里左逕屯口、漢水分流、過赤野湖西來入之、水經注、沌水上承沔陽縣之太白湖、東南流為沌水、逕沌陽縣南、注於江、謂之沌口、又東逕歎父山、南對歎洲、又曰歎步、又二十過鸚鵡洲、水經注、江之右岸當鸚鵡洲南、有浦口、江水右迤、謂之驛渚、三月之末、下通樊口水、按鸚鵡洲舊在江中、明初沙壅、連屬北岸、崇禎間衝決無存、今北岸猶納茲名、則以禰衡一賦、而永具傳爾、驛渚下通樊口水、恐係傳聞異辭、又十里左過漢陽府治漢陽縣南、至於龜山、水經注、又東逕魯山南、古翼際山也、山左即沔水口矣、右逕?魚套、黃鵠磯、過湖廣省治武昌府江夏縣西北、水經注、江之右岸有船官浦、歷黃鵠磯西而南矣、直鸚鵡洲之下尾、又東北過漢口、此為古時夏口、說見前、漢水東入於江、水經注、沔左有郤月城、故曲陵縣也、後乃沙羡縣治、按即今漢口鎮、說見圖中、又東三十五里過沙武口、凡東迤北行四百九十五里、又折而東南二十里、為古漢水、觸大別入江處、不惟漢觸而南、江亦觸之而迤東南矣、__敷淺原、在今江西九江府德安縣境、孔傳一名傅陽山、在揚州豫章界、此以山為言者也、漢志豫章郡歷陵縣下云、傅陽山、傅陽山在南、古文以為傅淺原、此兼山川為言者也、寰宇記曰、敷淺、水碧色清冷、長流不息、源接瑞昌及鄂州永興縣界、屈曲流二百餘里、方至縣南、三時通舟楫、冬月僅容小舠、路史水經云、敷淺原、地在豫章歷陵縣西南、今本水經西下脫南字水經所載禹貢山水澤地、凡六十、山指名曰山、水指名曰水、而稱地者四、流沙九江東陵、敷淺原也、孔顏以為山者、異矣、今崇陽之西崇陽宋縣、即今湖北武昌府崇陽縣治、西?東之訛也、二百二十有雲溪山、?即望敷山峭峻清流、界道如帶、即所謂敷淺原也、非博陽山、此專以川為言者也、按古昔山川相依為名者眾矣、有敷淺之水、何必無傅陽之山、惟山之在北在南在西、其說又自不一、漢志傅陽山、傅陽川在南、則山在水北、通典蒲塘驛前有敷淺原、西數十里、即博陽山、則山在水西、路史以今縣南十三里有陽居山、舊經依固以為敷淺原名博陽山、縣境惟有一水流入大江、人謂傅陽川、乃在此山東北、與志不合、則山又在水南矣、按尋陽志、博陽山在德安縣南十三里、望夫山在德安縣西北十五[里]、高一百丈、謂升此望敷陽也、邑人或謂縣古有敷淺原、登此可以望之、故名望敷、今山下近村、猶以敷內敷外為名、據此則山在水南者為傅陽山、漢志傅陽川在南者、誤也、通典西數十里者、?望敷爾、以為即博陽者、又誤也、__集傳敷淺原、晁氏以為在鄱陽、非是、江州德安雖為近之、然所謂敷淺原者、其山甚小而卑、亦未見其為在所表見者、惟盧阜在大江彭蠡之交、最高且大、宜所當紀志者、而皆無考據、恐山川之名、古今或異、傳者未必得其真也、今按禹貢導川、導其水之下而大者注之海、所謂?九川、距四海者也、導山、導其水之高而小者注之川、所謂濬畎澮距川者也、山非可導、導山亦導川也、故導川必究其委、入于海、入于河是也、導山不究其竟、至于荊山、至于大別是也、山至於盡、則無川之可導矣、?敷淺者、水名也、原也者、敷淺水之所自出、因以名其山、尋陽志所謂望敷、在德安縣西數十甲者也、在廬阜之西、較廬阜為卑小矣、紀敷淺原而不紀廬阜者、導川之事竟於敷淺原、廬阜者亦敷淺原之脈所發育、山雖峻極、而岷山湘東之脈、至是大盡、無與於導川之事、故非所及也、以廬阜為敷淺原、則又失之、傅易山者、亦以敷淺水受名、惟卑小已甚、非敷淺水所出、亦不得以是當敷淺原也、或有以原為平原者、亦非也、導山則循山脈矣、__敷淺水東南流入豫章、江在脩水之下、餘水之上、敷淺雖無大源、然二百餘里而大於淦、亦廬繚之亞匹矣、漢志言傅昜川而不納於湖漢九水之列、水經注遺之、而不在豫章十川之中、然則湖漢九水、乃漢人截趾適屨之說、烏在其為九江也、__漢志傅昜、師古曰、傅讀曰敷、正義引地理志、作博陽、杜佑亦曰博陽山、而歷陵縣莽曰蒲亭、?歷陵為春秋楚之東鄙、地曰蒲塘、故更曰蒲亭也、路史新舊尋陽錄記、顏魯公過蒲塘驛、辨土俗所呼蒲淺水、蒲敷音之轉、南有博陽山、土人呼為?陽山、?博亦音之訛、今按春秋、薄姑亦作蒲姑、皆形音相近而通、不惟傅有敷音、蒲敷音近、即博薄亦從甫受音、故古音讀若補、傳之為博、其始亦以音形相近而誤、至晉末而音始亂、至南北朝而音始分、至唐人而音愈遠矣、淺、史記集解、徐廣曰、淺一作減、__爾雅、水自江出為沱、?不惟尾入江、必其首受江水乃為沱也、禹貢導江云、東別為沱、梁州荊州皆曰沱、潛既道、潛、史記作涔、漢志蜀郡汶江縣下云、江沱在西南、東入江、郫縣下云、禹貢江沱在西、東入大江、水經、益州沱水在蜀郡汶江縣西南、其一在郫縣西南、皆還入江、見禹貢山水澤地注、江水又東別為沱、開明之所鑿也、郭景純所謂玉壘山名作東別之標者也、按汶江在今四川茂州北五十里、郫即今成都府郫縣治、此皆言梁州之沱者也、漢志南郡枝江縣下云、江沱出西、東入江、師古曰、沱即江別出者也、水經、荊州沱水在南郡枝江縣、注、江水又東、逕上明城北、昔太元中苻堅定荊州、刺史桓沖徙州治、此在今松滋縣西一里、其地夷儆、北據大江、江汜枝分、東入大江縣治洲上、故以枝江為稱、盛宏之曰、縣治沮中後移出百里洲西去郡百六十里、按今里稱百有二十、地理志曰江沱出西東入江是也、按枝江在今湖北荊州府枝江縣東、松滋縣西、此皆言荊州之沱者也、__漢志汶江之沱、指汶水而言、水經注云汶出徼外山西即岷玉輪阪下、按此水尾雖入江、首非出江、是不為陀也、郫縣之沱分派不一、然皆首尾不越數十百里、恐亦不足以當梁州之沱、水經之云、亦沿襲漢志而為之、未有所論正也、按今成都府灌縣治南、江水分派、夾崇?彭新繁新都金堂諸縣而東行、?水水合流、北來注之、南逕簡州治東、又南逕資州資陽治東、又南逕資州治東、又南逕內江治北、又西南逕?州府富順縣南、又東南至瀘州治北、南入大江、首受江、尾入江、約七八百里、此非所謂梁州之沱與、乃水經云江水又東過江陽縣南、?水東過廣魏?縣南、?縣即今成都府漢州治東南注之、注云、江陽縣枕帶雙流、據江?會也、江陽即今瀘州治、是經注通以此水為?水、然酈云湔水出道、亦曰虒縣之玉壘山下注江、虒在今茂州汶川縣西、在灌縣西北、酈又云?水又與湔合、亦謂之郫江也、湔在灌縣西北入江、?在灌縣東即在江東而與湔通、是達江通之也、是?受江水矣、首受江而尾入江、迄今猶有謂之沱者、?與皆入沱之水爾、何經注皆以?為目、而沱僅屬之郫邪、然則郭景維所稱玉壘作東別之標者、?謂湔出玉壘入江、出江、受江、水納雒而南復入於江、為東別之沱、故云玉壘作東別之標也、是為得之與、經注之旨殊趣矣、__玩水經及注、是漢魏人所謂荊州之沱、皆指百里洲所界劃為南北者而言、不知此亦不足以當荊州之沱也、若乃荊州江沱之分、在漢時猶當上起松滋之采穴、下盡於巴陵之三江口、上下凡六百餘里、酈注江陵縣西有枚回洲、江水自此兩分而為南北江、南江、即采穴、流逕公安安鄉、以至於巴陵者也、今采穴雖塞、下游有虎渡口是也、北江則今荊江也、酈氏知江之分為南北、而不知南北即江沱之分、可謂知二五而不知一十者矣、詳玩經注、於南北兩江所逕之地、牽混而成一貫、經於北江有江陵華容之可徵、於南江有油口澧沅資湘之可據、注?北江獨詳、曰北江有故鄉洲及故楚中夏江曲涌水陽岐子夏石首諸名、可以證印其處、中間羼入孱陵公安景口淪口二節、實為南江所經、?北江而以會湘水為結尾、?南江而以通澧為歸宿、兩地蒙雜、殊覺齟齬難通、疑其有脫句錯簡也、抑酈注又有殊不可解者、經云、至長沙下雋縣北、澧水沅水資水合、東流注之、謂注江也、而酈乃云凡此諸水、皆注於洞庭之陂、是乃湘水非江川、又澧沅二水、經皆云入於江、而酈必曰注於洞庭、是酈止知北江之為江、不復知南江之為江矣、然則向所謂南江者、其委輪安在也、經曰湘水北至巴邱山入於江、而酈曰巴陵西對長洲、其洲南分湘浦、北屆大江、湘水東北入於大江、謂之江會也、不知湘至巴邱北入江者、入南江也、迄今未之有改也、及過巴邱而東、迤北至三江口、與北江會矣、故古謂之江水會、會也者、與江陵西之兩分相待成文、非謂湘水入江為江會也、酈云湘水東北入於大江、乃南江會於北江爾、然則酈於南北江實亦未能了然心目、而自暢其說、又烏能辨其為江為沱也、荊江虎渡、孰江孰沱、曰、虎渡者江之經流、經所謂又東至于澧者也、然則荊江沱也、家語云、江至江津、在江陵沙市南非方舟避風不可涉、?勢本滈汙、迨後大江日益壅遏、沱江日益震刷、沱遂受江之名、而江之經流、祇如媵庶、在昔?有?以沱名者、今公安東南江干澳渨之處、有地名沱孔所由來舊矣、__采穴為古昔大江之經流、不知塞於何代、采穴之口壅閉於上、斯虎渡之口宣洩於下、流之移而東者六十餘里、又在隋唐而後矣、虎渡舊傳以漢時郡守法雄有惠政、虎渡江去而名、按後漢書雄傳有虎害消息事、無虎渡河語、南北朝時、南江亦尚無虎渡之名、宋乾道七年、荊湖北路漕臣李燾脩虎渡堤、?取雄事?、而參以劉昆傳虎負子渡河、朱均傳虎東遊渡江之意、以立斯名矣、以今所逕言之、荊州府治西南二十虎渡河口南流五十、右逕孱陵驛、水經注、江水又逕南平郡孱陵縣之樂鄉城北、吳陸抗所築、後王濬攻之、獲吳水軍督陸景於此渚也、按孱陵漢縣、隸武陵郡、地理志今釋云、在今公安縣南、觀下文又東南右合油口、則縣在今公安北、南字?誤、樂鄉城在今松滋東六七十里、陸抗與晉羊祐相距屯此、?采穴舊江之所經也、又南二十左逕黃金口、江分為二、東為淪水、東南由孟達河逕黃山、東過今華容縣之九都西、東南還入于江、為淪口、西為經流、自黃金口又南三十左逕沱孔、又西南五里右逕公安縣東南港口、有港口關是為油口、油水西來注之、水經、又東南、油水從西南來注之、注、又東、右合油口、又東、逕公安縣北、劉備之奔江陵、使築而鎮之、曹公聞孫權以荊州借備、臨書落筆、杜預克定江南、罷華容置之、謂之江安縣、南郡治吳、以華容之南鄉為南郡、晉太康元年改曰南平也、按此江自虎渡至安鄉凡三百餘里、皆正南鄉、酈所云東皆南也、公安當在今縣南、地理志今釋云、在今治東北、恐不然矣、又南五十曰四水口、水經注、油水東有景口、口即武陵郡界、景口東有淪口、淪水南與景水合、又東通澧水及諸陂湖、自此淵潭相接、悉是南蠻府屯也、故側江有大城相承、云倉儲城、即邸閣也、西南分派曰瓦?河、北為湖北公安界、南為湖南澧州界、逕津市會於澧四水口、又南為景水、即大江經流四十五里左逕焦圻、又南二十為大河口、又分為二經流、為大河東南、約六十里至傅家磯、澧水沅水合流注之、水經、又東至長沙下雋縣北、澧水資水合東流注之、注、凡此諸水皆注于洞庭之陂、是乃湘水、非江川、按資水別入湘、水經以為合澧沅入江、誤也、酈謂此非江川、亦誤、說俱見前、又東北十五左過淪口今俗名柳子港、又十五逕明山南、又十五過螺洲、又十五逕鼓樓山南烏龜套、又三十逕雞子山南、又東南六十左至君山、又三十為布袋口、湘江南來入之、經所謂過九江者也水經、湘水從南來注之、支流自大河口、西折而南、屈曲二十五里逕張九台、會於澧、又東南九十五里俗曰北駕口、會沅水、東北四十五里逕傅家磯、入於大江、水漲為赤沙湖、又東為洞庭湖、東西一百八十里、會歸於布袋口、大江自布袋口又東北、三十至岳州府治巴陵縣北、經所云過九江至于東陵者也、又東迆北十五逕城陵山北、荊江西北來、還入之、謂之三江口、水經注、江水右會湘水、所謂江水會者也、酈氏之誤說已見前、自虎渡口至此凡五百二十有五里、自虎渡口至洞庭、凡三四百里、其江面寬者里許、狹或數十步、而兩岸圩堤相屬、陂澤港汶無算、曾無岡陵脊脈隆起其間者、在昔酈氏已云淪景通澧、陂湖相接、悉是南蠻府屯、又云涔坪屯田數千頃、迄於宋代、圩田湖田、創為應奉、自茲以後、更不知幾千萬頃矣、公安立縣於蜀漢、石首立縣於晉室、安鄉華容立縣於隋代、唐宋之間、華容之西、寂無居民、元致和中、遷縣築堤、僅障官舍、明宣德間、人更猶乘舟至縣、正統中、?築隄四十有七區、其後土人增築、?百餘區、巨者延?千餘里、小或數百畝、華容如此、餘可概知、凡此皆泥沙壅積而為之者、以其壅也、而壩之圩之、愈壩圩而愈壅遏、此江沱南北所由改觀也、然而禹?經流之浩渺無際、猶可想見、爾雅云、黃河千里、一曲一直、?水之大者、曲折必疏、愈小則轉折愈數、大江澎湃之勢、視荊江之蟠屈如蛇蜿蜒者、有枝幹之辨矣、__荊江為沱、但據今當龍洲南、與虎渡河分東西者、為緣起水經注、江陵縣西有洲、號曰枚回、江水自此兩分而為南北江、下有龍洲、洲東有寵洲、今俗但知有龍洲、又有天?之名、?寵洲矣、洲皆連屬為一、酈云分南北江者、舉大勢言之、實則江陵以下、南流為東西江、石首以下、東流為南北江、逕龍洲東十五過沮口、今俗名筲箕窪沮漳合流入之、水經注、江水又東會沮口、楚昭王所謂江漢沮漳、楚之望也、又東南五里逕荊州府治江陵縣西、水經、又東過江陵縣南、又十里左逕沙市西、水經注、又東逕江陵縣故城南、禹貢荊及衡陽為荊州、?即荊州之稱而制州名、故楚也、子革曰、我先君僻處荊山以供王事、遂遷紀郢、今城楚船官地也、春秋之渚官矣、沙市南即江津戍、江大自此始、家語曰、江水至江津、非方舟避風、不可涉也、又十里過?灣、水經注、又東逕郢城南、子囊遺言所築城也、地理志曰、楚別邑故郢、又水經夏水條、夏水出江津、於江陵縣東南、注、江水又東、得豫章口、夏水所通也、西北有豫章岡、?因岡得名矣、方輿紀要云、豫章口、在府東南二十五里、又西南三十逕蚊蟲夾、此江西迆西、距虎渡江之黃金口不及十里、又東十里左逕郝穴、水經、又東至華容縣西、夏水出焉、夏水篇注云、江津豫章口東有中夏口、是夏水之首、江之氾也、屈原所謂過夏首而西浮、顧龍門而不見也、龍門即郢城之東門也、江水、注云、江水左迆為中夏水、右則中郎浦出焉、江浦右迆南派屈曲、極水曲之勢、世謂之江曲者也、按漢華容在今監利縣西北中夏口、?即郝穴、今久塞、說見後、江曲謂石首東西江大屈曲也、詳下文、又二十五里逕蕭子淵、有巨溝首受江水、東流至堤頭港、還入之、夏月江行可捷百里、水經注、江水左會高口江浦也、右對黃州、江水又東、得故市口水與高水通也、按此二節原在南蠻府屯倉儲邸閣之後、又西南三十五里右逕藕池、同治八年、洪水決隄、有潰口、又東南二十五里至石首縣西南繡林山、水經注、江水又東、右逕陽岐山北、山枕大江、山東有城、故華容縣尉舊治也、又北東二十逕其縣北、又東迆南十里逕望海、有小港、有張公廟、本年洪水決隄、崩入江、此?古宋穴也、又北二十折而東南十里左逕小河口、水經注、大江又東、左合子夏口、江水左迆、北出通於夏水、故曰子夏也、大江又東、左得侯臺水口、江浦也、又南二十右逕調絃口、有關港水西南逕湖南岳州府、今華容縣東南、又西南合淪水入洞庭湖、水經注、大江右得龍穴水口、江浦右迆也、北對虎洲、洲北又有龍巢、地名也、昔禹南濟江、黃龍夾舟、舟人五色無主、禹笑曰、吾受命於天、竭力養民、生、性也、死、命也、何憂於龍哉、於是二龍弭鱗掉尾而去焉、故水地取名矣、又東北三十左逕堤頭港水經、又東南當華容縣南、涌水入焉、注、江水又東、涌水注之、水自夏水南通於江、謂之涌口、二水之間、春秋所謂聞敖游涌而逸者也、按此條原在中夏水之下、孱陵樂鄉城之上、今移於此、堤頭港俗亦曰劉家溝、其地當漢華容縣之南、?即涌水也、又東十四逕上新河口、水經注、江水自龍巢而東、得俞口、夏水汎盛則有、冬無之、江之北岸上有小城、故監利縣尉治也、按此條原在龍穴水口之下、又南十二右逕章華港、楚靈王章華臺杜云、在華容城中、宛溪云、荊臺在今監科縣西三十里、土州之南、家語、楚王遊荊臺是也、據此則章華港實以荊臺得名、然今江陵之沙市有章臺寺、為章華臺遺址、一曰豫章臺、郡志云、臺有二、一在沙市、一在監利縣境、又宛溪謂監利東北三十里有章華臺、一名三休臺、?皆傳聞之異辭矣、其港西通調絃口、水經注、又東得清陽土塢二口、江浦也、又東五里右逕塔市驛水經注、大江右逕石首山北、按舊唐書石首縣舊治在石首山下、唐顯度初移治陽岐山下、邑志云、舊址在調絃口往東山路、據此則今華容東北之東山、一曰墨山者、即石首山也、其山綿?八九十里、至是而江水右迆、䲢近山側、酈氏所稱?在此也、陽岐在今石首縣西南、今謂之繡林山、在舊址西北五十餘里、近代皆以今縣北之山為石首、誤矣、又東北十四右逕?圻鎮、又東南十里逕監利縣治西下新河、又西南五里右逕大馬洲、水經注、又東逕赭要、赭要、洲名、在大江中次北湖洲下、又東南十五屈而東北十五逕上車灣、水經注、江水左得飯筐上口、秋夏水通下口、上下口間相距三十餘里、赭要下即楊子洲、在大江中二洲之間、常苦蛟害、昔荊攸飛濟此遇兩蛟、斬之、自後罕有所患矣、又西南三十右逕洪水港、水經注、江之右岸則清水口、口上即錢官也、水自牛皮山東北通江、北對清水洲、又南二十五里逕反觜、水經注、清水洲南即生江口、水南通澧浦、又東十五逕熊家洲、又北十五左逕尺八穴口、今塞、水經注、江水左會飯筐下口、江浦所入也、又南迆西三十五里右逕划子灣、水經注、江水又東合得上檀浦、江溠也、江水又東逕竹町南、江中有觀詳溠、溠東有大洲、洲東分為爵洲、洲南對湘江口也、又東二十為三江口、今俗曰荊河腦還入大江、大江過九江至東陵東迆北處也、南岸為城陵磯荊江凡五百五十里、水經及注、南北江牽混為一、今略為分析、詮次如右、謹俟知者訂正焉、__集傳及詩地理考、謂南郡枝江有沱水、其流入江而非出於江、?誤會漢志枝江江沱出西東入江之文、且不得其所在、遂誤以他水當之、又云華容縣有夏水、首出於江、尾入於沔、亦謂之沱、夏水首尾、詳漢志水經、初未有?以沱名者、且首雖出江、尾非入江、烏在其為沱也、__胡氏禹貢錐指、取袁小脩澧遊記之說、以酈氏南江為岷江、經流北江為沱、殊為有見、而瑜中之瑕、疵類亦多、酈於枝江百里洲云、江氾枝分、東入大江、地理志曰、江沱是也、於江陵枚回洲云、自此分為南北江、不云為江為沱、兩地上不相違、?百數十里、大小相去則數百里、胡氏既引王晦叔云、枝江縣百里洲、夾江沱二水之間、其與江分處謂之上沱、與江合處謂之下沱、是仍漢魏人百里洲江沱之說、而又牽混於[枚](枝)回洲南北江之中、太平寰宇記、百里洲首派別北為內江、南為外江、即酈氏所云江氾枝分、非酈氏所云南北江也、而胡氏於酈樂兩書南北江混而一之、此其自苦?盩者一也、釋導江東別為沱云、一為荊州之沱、古夷水是也、釋荊州沱云、荊州之沱一在江北、寰宇記北為內江是也、一在江南、水經注夷水、是一沱二沱、何忽增減與此、其苦盩者二也、至若夷水之說、則附贅懸疣已甚矣、漢志巫縣下云、夷水東至夷道、入江過郡、二行五百四十里、應劭曰、巫山在西南、夷道縣下、應劭曰、夷水出巫東、入江漢、巫縣在今四川夔州府巫山縣東、夷道在今湖北荊州府宜都縣西北、夷水流雖入江、而源非出江、岷江過巫山之北、夷源出巫山之南也、水經過魚復縣南、夷水出焉、注云縣有夷谿、即[佷](很)山清江也、經所謂夷水出焉、又夷水篇、經夷水出巴郡魚復江、注、江即[佷](很)山清江、水清照、十丈分沙石、是酈明言夷水出[佷](很)山、不云出江、胡氏謂夷水首出魚復江、尾入宜都江、古時自巴入楚、避三峽之險、皆由此路、不知何時日就湮塞、禹導江自梁入荊、必浮此水、雖強哉言之、安所得巨靈贔屭、擘蹋巫山之峻而飛渡哉、胡氏以水經注北江言沱、既已得之、何乃復為蛇足邪、屈子九歌云、望涔陽兮極浦橫、大江兮揚靈、大江即虎渡之經流、涔水為澧水之別派、江涔之非一水、尚何待言、水經、澧水又東過作唐縣北、注、澧水入縣、左合涔水、水出西北天門郡界、又東南流注於澧、按作唐漢縣在今澧州安鄉縣西北、天門晉郡、即今澧州石門縣治、今公安縣西南百里有涔陽鎮、在涔水之陽、涔水入澧之口、在澧州之東、?所謂六總口也、胡氏誤從澧州志之說、澧州志云、涔水為岷江別派、從公安入境、為四水口、又東南流過焦圻一箭河、至匯口入澧、故稱涔澧、以為南江東南流注於澧、同入洞庭、即所謂涔水、又何其縱橫轇轕也、__澧水出湖南永順府永順縣、北上峒河、東流逕上下二峒、漢志武陵郡充縣下云、歷山澧水所出、東至下雋入沅、過郡二、行一千二百里、水經、澧水出武陵充縣西、歷山東、過其縣南、按充在今澧州慈利縣西二百四十里、?仍在永順府桑植縣之西、地理志今釋云、在安福縣西、誤也、綠水河東南流注之、水經注、又東、茹水注之、水出龍茹山、[水色]清徹、漏石分沙、莊幸說楚襄王飲茹溪之流者也、又東逕桑植縣西、又西南折而東逕澧州永定縣南天門山之北、又東一百八十逕慈利縣西、二里漊水東南流會之、水經注、婁水出巴東界、東逕天門郡婁中縣北、又東逕零陽縣、注於澧水、按婁中晉志作漊中、在慈利西北、零陽漢縣在慈利東、逕慈利北、又東北八十逕石門縣南、渫水東南流注之、水經注、逕渫陽縣右、會渫水、水出建平郡東、逕渫陽縣南、又東注澧、謂之渫口、又東逕澧陽縣南、天門郡治也、按澧陽晉縣即石門治也、又東九十逕澧州南、又二十五里逕津市東南、涔水東南流注之、水經注、澧水入縣、左合涔水、水出西北天門郡界、南流逕涔坪屯、屯堨涔水、溉田數千頃、南注於澧、又南二十逕嘉山東、又東南六十為匯口、右分支派、南流與沅水支流通、水經注、澧水又東、澹水出焉、匯口又東五里至張九台、左會江水支瀆、又東南十五為西台尾、水經、又東過作唐縣北、注澧水、又南逕故郡城東、東逕作唐縣南、按作唐在今安鄉西北、經云過其北、注謂逕其南、?經誤也、又三十逕安鄉縣無城西南、又二十五里右過澹口、水經注、澧水又東、逕南安縣南、晉太康元年分孱陵立、澹水注之、水上承澧水於作唐縣、東逕其縣北、又東注於澧、謂之澹口、王仲宣贈士孫文始詩曰、悠悠澹澧水也、東北相對者為腰口、通大江澹口、又東南十五為澧口、俗曰北駕口合於沅水、水漲則東為赤湖、水經注、澧水又東、與赤[沙](經)湖水會、湖水北通江而南注澧、謂之沙口、澧水又東南注於沅水、曰澧口、?其枝瀆爾、離騷曰、沅有芷兮澧有蘭、水落則東北四十五里至傳家磯入於大江、__沅水出貴州平越州西南、漢志牂柯郡故且蘭縣下云、沅水東南至益陽入江、過郡二、行二千五百三十里、水經、沅水出牂柯故且蘭縣、為旁溝水、按故且蘭即今平越州治、東流逕都勻府清平縣北、又東逕鎮遠府台拱清江二廳北、又東北逕天柱縣東、水經、又東至鐔成縣、為沅水、東過雒陽縣、按鐔成在今靖州境、無陽今沅州府治芷江縣東南、又東北入湖南沅州府黔陽縣境、潘老河南來注之、出貴州黎平府永從縣、北流逕湖南靖州及其屬通道會同二縣境、又東逕黔陽治、西?水西北來入之、?水出鎮遠府黃平州、東逕施秉縣南、又東逕鎮遠府治鎮遠縣南、又逕清溪縣南又東逕思州府玉屏縣西、又東北逕湖南晃州廳南、又東逕沅州府芷江縣南、又東北、又南、迆西至黔陽西北入沅、水經注、無水出故且蘭南、至無陽故縣、又東南入沅、謂之無口、又東竹舟江南來注之、水出靖州綏?縣西河、寶慶府城步縣黃石河東北注之、北流為竹舟江、　水經注、沅水東逕無陽縣、南臨運水、水源出東南岸許山、西北逕其縣南、注於熊溪、熊溪南帶移山、下注沅水、按運水即今黃石河、熊溪即西河、流為竹舟江者也、又東北逕辰州府辰谿縣東南、?水東來注之、水經注、沅水又東、與序谿[水]合、水出武陵郡義陵縣鄜梁山、西北流逕義陵縣、其城劉備之秭歸、馬良出五谿、綏撫蠻夷所築、又西北入於沅、按義陵在今辰州府?浦縣南三里、又西北逕辰谿縣南、辰水西南來入之、辰水出貴州銅仁府治銅仁縣西北土司境、東逕縣南、又東逕湖南沅州府麻陽縣南、又東北至辰谿縣南、入於沅、　水經注、沅水又東逕辰陽縣南、東合辰水、水出縣三山谷、東南流、獨母水注之、又逕其縣北、舊治在辰水之陽、楚詞所謂夕宿辰陽者也、又右會沅水、名辰谿口、武陵有五谿、謂雄谿、樠谿、無谿、酉谿、辰谿、其一焉、夾谿悉是蠻左所居、故謂為五谿蠻、按辰陽在今辰谿縣西、又北逕縣西、又北逕辰州府瀘溪縣南、鳳凰乾州二廳水西南來注之、水經[注](經)、沅水又逕沅陵縣西、有武溪、源出武山、與酉陽分山、水源石上盤弧?猶在矣、武水南流注於沅、按沅陵在今沅陵縣西南、又東北逕辰州府治沅陵縣西南、酉水西北來入之、酉水南北西三源、北源出湖北施南府來鳳縣東北、南流逕湖南永順府龍山縣西、又南二百餘里、與西源會、西源出四川酉陽州東南秀山縣北、東流入湖南界、與北源會、又東逕永順府保靖縣北、與南源會、南源出貴州銅仁府松桃廳東、北流逕湖南永綏廳及保靖北、與北源會、又東永順縣水西南流注之、又東南至沅陵西南入沅、今稱此為辰河、謂辰酉合流於此、誤也、　水經注、沅水又東逕沅陵縣北、又東逕縣故治因岡旁阿、勢盡川陸、臨沅對酉、二州之交會也、酉水導源益州巴郡臨江縣、故武陵之充縣酉源山、東南流逕無陽故縣南、又東逕遷陵故縣界、與西鄉谿合、酈以為即延江之枝津、更始之下流、誤也、又東逕遷陵故城北、酉陽故縣南、沅陵縣北、又東南逕潘永明壘西、承明討五谿蠻、營軍所築、又南注沅水、名曰西口、按漢遷陵縣在今保靖縣東、又東北左得朱洪溪、水經注、又東與諸魚谿合、水北出諸魚山、山與太門郡之澧陽縣分嶺、右逕清捷河、水經注、又東夷水入焉、水南出夷山、山東[接](按)壺頭山、高百里、廣員三百里、水際有新息侯馬援征武谿轡停軍處、[徑](經)曲多險、紆折千灘、援就壺頭、希效早成、道遇瘴毒、終沒於此、忠公獲謗、信可悲矣、又東得三渡水、又東逕漢臨沅縣南、沅南縣北、水經、又東北過臨沅縣南注、縣治本楚之黔中、秦取楚巫黔及江南地為黔中郡、漢高祖割黔中故治為武陵郡、南對沅南縣、建武中置、故城馬援所築、按臨沅在今武陵縣西、沅南在武陵西南七十里、又東北逕常德府桃源縣東、又東北逕常德府治武陵縣西南、漸水北來注之、水經注、又東入龍陽縣、有澹水、出漢壽縣西楊山、南流東折、逕其縣南、又東歷諸湖、南注沅、亦曰漸水也、按龍陽晉縣即今龍陽縣治、漢壽漢縣即索縣也、在今武陵縣東北六十五里、又東逕武陵南、又東三十為老河口、又東南十五為牛皮灘、分絡諸洲、水經注、又東歷龍陽縣之氾洲、北派與澧水枝瀆相通、經流又南四十五里右逕蒼港、又東十五逕龍陽縣北、水經注、又東逕龍陽縣北、城側沅水、又東南十五分二派、南曰接港、為支流、又自分為二、東入湖、北派又東七十五里右分逕酉港、與南派通、經流又北東四十五里逕北駕口、會於澧、又東北四十五里逕傅家磯入江、水經、又東至長沙下雋縣西北、入於江、注、沅水下注洞庭湖、方會於江、_
長江圖雜說二|馬徵麟|HCJSWXB_RAO_1881|卷七十八兵政九地利上|　　大別_　　漢口夏口四則_　　江漢合流_　　九江三則_　　雲夢__江漢宜分之勢明矣、而不知江漢由合之勢、又多誤也、江漢由合之勢多誤者、又大別之誤誤之故、漢口夏口之辨不明也、請言大別、大別者、山之自北南行者也、所以阻逆漢水、使之南入於江也、其脈發於桐柏、桐柏出於中幹、故桐柏之幹、大勢趨於東南、則幹之南枝、自條分而漸布西南矣、其第一枝為湖北應山安陸雲夢等縣治、第二枝為孝感黃陂縣治、山脈占地較縮、無礙於漢水之東流也、其正幹東南趨者、為黃安麻城羅田及安徽之英霍?山諸縣境、漸迤而南、故其第三枝之由黃麻發者、山勢南行而西、直逼大江北岸之陽邏龍口而後止、陽邏之山、俗曰十里長山、而漢水遂為山脈所遏、不能東下、折而南入於江、故經云、至于大別、南入于江也、且不惟漢折而南、江亦自此迆南四百里、至武穴而始復東行、然則大別安在、漢地理志六安國安豐縣下自注云、禹貢大別、山在西南、鄭康成云、大別在廬江安豐、左傳杜注云、大別闕不知處、或曰、大別在安豐縣南、水經、大別山在廬江安豐縣西南、沔水注、京相璠春秋土地名曰、大別、漢東山名也、在安豐縣南、按安豐在今霍山縣西北、大別在安豐西南、則適當麻城黃安北境、紀勝云、大別山一名安陽山、以漢安豐縣在山東北、陽泉縣在山西北也、又酈注巴水條云、水出雩婁縣之下、靈山即大別山也、與決水同出一山故世謂之分水山、亦或曰巴山、按雩婁在今河南光州商城東北、方輿紀要云、在霍邱縣西南八十里、春秋傳襄二十六年、楚人侵吳及雩婁、昭五年、楚使薳啟疆待命於雩婁以備吳、漢縣屬盧江郡、晉縣屬安豐郡、巴水出其境、巴水為黃麻大山南流之水、則黃麻北境大山、即大別也、迄今猶謂之分水嶺、?以南水入江、北水入淮、故有是名、與班鄭桑酈杜氏之說、一皆吻合、孔疏乃云漢志無大別、又大別無緣得在安豐、史記正義云、注云、在安豐、非漢所經者俱謬也、或曰、子言大別、信有徵矣、但距漢水入江故?、已在數十百里之外、恐與孔傳觸山迴南之說不合、曰、山之大者、動輒?迆邐數百里、大別之山非蜀然一山、其枝?之撐柱見於經籍者、固有所謂小別矣、春秋定公四年、左氏傳所謂小別大別是也、濟漢而自小別至大別、是小別近大別遠也、經言至于大別、舉大勢言之也、小別則恐陽邏長山是矣、或曰、古人何以指漢陽城北之龜山為大別、曰、漢水入江之道、久經遷改、適當此山之北入江、故誤以當大別也、何以指漢川東南十里之甑山為小別、曰、求而無之、傅會失實也、且如其言、則於禹貢經文、左氏傳說、孔氏傳義、皆不可通、經云、南入于江、今龜山之北、漢水自西而東、是東入于江、其誤一也、吳伐楚、自豫章在江北淮南、非今江右、與楚夾漢、子常濟漢而陳、自小別至于大別、吳自豫章來、自在漢東、楚自郢都來、自在漢西、濟漢而陳、則亦在漢東矣、然則小別大別、皆在漢東審矣、今龜山乃在漢水西南、退居漢水之後、而漢北乃曠無墩阜、於觸山回南之理勢安在、其誤二也、抑何回距小別之遠也、其誤三也、不知大別乃淮南漢北之望、故能遏漢入江、龜山乃江北漢南之餘、安能遏漢、遏漢則漢北折、去江益遠、又安得南入于江也胡氏禹貢錐指、亦以龜山為大別、而圖於漢水之東、?據左傳之文、以禹貢之意求之、以為當在漢東、而不知今龜山乃在今漢口之西、其東北陂澤彌望、並無一山為誤也、或謂經云、導嶓?、至于荊山、內方、至于大別、荊山在漢南、大別安得在漢北也、曰、導嶓?至于荊山句、自在漢南言之、內方至于大別句、自在漢北言之、不必其為同條共貫也、漢志江夏郡竟陵縣自注云、章山在東北、古文以為內方、山水經云、內方山在江夏竟陵縣東北、竟陵在今安陸府天門縣西北、是內方在漢北、益徵大別為漢北山脈矣、指龜山為大別、自唐人始也、元和郡縣志、魯山一名大別山、在漢陽縣東北一百步、其山前枕蜀江、北帶漢水、李太白郎官湖詩序亦云、與大別山相泯滅焉、若水經注則云、江水東逕魯山南、古翼際山也、地說云、漢與江合於衡山、翼際山旁者也、不云魯山是大別、魯山者、今俗呼為龜山也、__今之漢口非禹?之漢口矣、然則禹?之漢口安在、曰、今漢口東北平原彌望、水經注謂之澇灘、灘內灄口武口諸水、浩渺無際、其入江之口曰沙口、曰水口、皆由西轉南以入於江、陽邏長山一脈遏其前、與觸山南迴之勢相合、在今漢口東下三五十里、此必漢水入江故道也、或曰、今泝沙口、固不能達於漢、安見其為故道也、曰、漢洩於上而壅於下也、?自周秦以來、泥沙填積、水失其壑、波濤震撼、土乖其方、故有古昔洪流、今或細若衣帶、古始濫觴、今乃洩若尾閭、其勢然也、故曰、今之漢口、魏晉後之漢口、非古漢口、惟禹貢據山以言水、雖變遷而可求也、__然則今之漢口於古云何、曰、夏水之口也、其洲謂之夏州、亦謂之夏汭、春秋左氏傳宣十一年、楚復封陳、鄉取一人焉以歸、謂之夏州、杜云、州鄉屬、不云水中可居者、但曰夏州、則必以夏水而名、正義曰、大江中州也、車允撰桓溫集云、夏口城上數里有州、名夏州、是夏州即夏汭也、昭四年吳伐楚、沈尹射奔命於夏汭、五年、薳射以繁揚之師會於夏汭、杜云、夏汭、漢水曲入江、今夏口也、是晉人猶謂此口為夏口也、__應邵十三洲記曰、江別入沔、即漢一水二名為夏水、冬竭夏流、故名夏水、首受江水於荊州治江陵縣東南、水經注、夏水之首、江之汜也、又東逕監利縣北、涌水出焉水經注夏水自華容縣東北、東逕監利縣南、華容故城在今監利縣西北、監利故城在今縣東六十里、水自夏水南通於江、謂之涌口、莊十八年傳、閻敖游涌而逸、即此、又東北逕沔陽州西、又東北入於漢、水經注、沔水逕江夏雲杜縣、夏水從西來注之、雲杜故城在今沔陽州西北決入之所謂之堵口、自堵口下沔水、通兼漢目、會於江、謂之夏汭、夏既與漢為一、則其入江、亦奚別其孰為夏口、孰為漢口也、?古有枝幹二口、幹而北者、吾知其為漢口、支而南者、吾知其為夏口也、後乃枝幹合於一口、在昔人猶有知其為夏口者、而今人止知為漢口矣、__今人不知漢口之為夏口也、以今夏口之名不屬北岸、而屬南岸也、夏水之在北岸無論矣、水經注云、魯山上有吳江、夏太守陸煥所治城、?取二水之名、地理志曰、夏水過郡入江、故曰江夏、舊治安陸、吳乃徙此、是江夏夏口本為江北之名、自吳人築城南岸黃鵠山上、今日蛇山以對岸沔津號曰夏口、城旋移江夏郡治焉、詳圖中而江北之稱始移於江南、曹操追先主當陽之長?、先主與孔明走夏口、操詩西望夏口、猶指北岸言也、自是南岸之有江夏夏口、遂為世人耳熟之名、而北岸之為夏口也、知之者??、方輿紀要據李吉甫說、以今江夏為春秋夏汭、云後漢末始謂之夏口、誤矣、不知南岸惟船官浦、一勺之水、實無所謂夏口、夏口者、自孫吳借名之夏口、非大地本來之夏口也、知夏口古今之異處、而漢口古今之異蹟、亦可求矣、__今漢水入江、在漢陽府北、武昌府西北、漢口鎮在其北、水經江水又東北至江夏沙羡縣西北、沔水從北來注之、沔水即漢水沙羨、見圖內、又東北三十右得沙湖、水至青山磯、又五里左盡黃花洲過沙口、一曰武口黃陂縣灄口水、會武湖水、北來入之、為禹貢荊揚二州分界處、水經注、江水左得湖口水、邇太白湖、又東合灄口水、上承溳水於安陸縣、而東逕灄陽縣北、東南注於江、江水又東、湖水自北南注、謂之嘉吳、江右岸頻得二夏浦、北對東城洲、西浦側有雍伏戍、江之北有武口水、上通安陸之延頭、荊州界盡於此、按湖口水嘉吳江注江之口、今皆不得其處、攝口尚在腹內、?黃花一州又塞於隋唐以後矣、右岸二夏浦在大小青山之間、荊州界盡於沙武口、是揚州界起於沙武口也、又東南二十過水口、武湖水分派、西北來入之、此?禹?漢水入江處、說見前水經注、江水東逕若城南、至武城口三十里、南對郭口夏浦而不常汛、東得苦菜浦、浦東有苦菜山、又南五里逕陽邏堡、其山曰長山、?即左傳小別、其地為荊揚豫三州津要、上二里有大港、水經注、江水左得廣武口、江浦也、?謂此、又東南六里過龍口、水經注、江之右岸有李姥浦、北對崢嶸洲、按當即西港、又下里許有東港夏浦也、又五里逕白虎山北、水經注、江水東逕白虎磯、北山臨側江濆、又東十二逾木?洲、水經注、又東會赤谿夏浦浦口、江水右迆也、又五里逕木門港、水經注、又東逕貝磯、北江右岸有秋口、江浦也、又東得烏石水、水出烏石山南、流注於江、按秋口當即水門、烏石[水](木)口?在矮林舖以下、洲塞不知其處、又東北二十右逕趙家磯水經注、江水右得黎磯、磯北亦曰黎岸、山東有夏浦、又十五左逕?公頸、水經注、又東逕上磧北、山名也、北岸烽火洲、即舉洲也、北對舉口、舉水出龜頭山、西北流逕蒙龍戍南、又西流左合垂山之水、水北出垂山之陽、南逕方山戍西、西流注於舉水、又西南逕齊安郡西、倒水注之、水出黃武山南、流逕白沙戍西、又東南合舉水、又東南歷赤亭下、謂之赤亭水、又分為二水、南流注於江、謂之舉口、南對舉洲、春秋定公四年、吳楚陳於柏舉、疑即此也、按齊安郡在今黃岡縣西北、右逕七磯港水經注、江之右岸有鳳鳴口、江浦也、又東南里左逕團風鎮、又十里逕羅家溝、又南十里逕韭菜港、至三江口在舉洲下與右江會、右江上距七磯港五里又南三十逕赤壁西周瑜燒曹操軍處、蘇氏所賦是矣、水經注謂、此為赤鼻山、而以燒軍赤壁在漢陽、誤也、說見後、過黃州府治黃岡縣南、水經、又東過邾縣南、又東南五里右得樊口、江津南入數百里、?禹貢所謂匯澤為彭蠡者、說見前又東五里逕武昌縣北釣魚臺、此為楚鄂都、秦置鄂縣、孫吳升為武昌郡領縣、隋廢郡、說見後、並圖、又十里逕五丈港、又十里逕慈姑港、水經注、又東得次浦、江浦也、又十里左過巴河口、水經注、巴水出雩婁縣之下靈山、即大別也、右逕五磯北、水經注、東逕五磯北、有五山沿次江陰、今俗有龍王磯、燕磯、寡婦磯、平山磯、紅石磯之名、?酈氏所謂五磯也、又東南二十左逕新港、水經注、又東逕?縣故城南、故弦國也、又南十里過蘭溪蘄水縣、浠蘭二水合流注之、水經注、希水出?縣霍山西麓、山北有?縣故城、西南流分為二、又南積為湖、流經?縣東、又南注於江、曰希水口、、又西南十五過五洲、水經注說見圖逕回風磯、水經注、又東得桑步、下有章浦、本西陽郡治、今悉荒蕪、又東逕南陽山南、又曰、苛磯、一名石姥、水勢迅急、又南十五右得黃石港、水經注、江水東歷孟家溠、江之右岸有黃石山、水逕其北、即黃石磯、一名石茨、有西陵縣、縣北則三洲也、據此是漢西陵、在今黃州府東南百里、申耆李氏地理志今釋云、在黃州西北、似誤、三洲?即五洲、筆?小差、又東三十至西塞山、山下為道士洑、水經注、黃石山連延江側、東山偏高、謂之西塞、東對黃公九磯、於行小難、兩山之間為關塞也、從此濟於土澓、土澓者、北岸地名也、九磯之名、酈氏無述、詢之土人、乃在下流十餘里、北岸茅山港之下有九磯焉、曰茅山磯、●魚磯、?兒磯、越水磯、水灌磯、湖磯、黑磯、甕潭磯、攔頭磯、此?酈氏所謂黃公九磯者也、又東南十里左得茅山港、蘄水縣澤湖水注之、又二十右得湋源口、大冶縣東湋源湖水西南來注之、水經注、江水右得葦口、江浦也、浦東有葦山、江水東逕山北、北崖有東湖口、又三十左過蘄陽口、蘄水西南流注之、水經、又東過蘄春縣南、蘄水從北東注之、注、又東得空石口、江浦在右、臨江有空石山、南對石穴洲、洲上有蘄陽縣治、又東蘄水注之、又東逕蘄春縣故城南、按漢蘄春縣在今蘄州北、南宋蘄陽縣又在北蘄陽口、今俗曰掛口、　童子河入蘄水、水經注、青林湖西有青林山、宋太始元年、明帝遣沈攸之西伐、子勛伐柵青山、一童子、甚麗、問伐者取此何為、答欲討賊、童子曰、下旬當平、何勞伐此、在眾人之中、忽不見、童子河?青林山北界之水也、過蘄州治西、又南十里右得海口水、水經注、右逕蝦蟆山北、而東會海口、水南通太湖、北達於江、左右翼山、江水逕其北、東合臧口、江浦也、又東南二十左得馬口港、右束下山磯、又西南五里左逕積布磯、水經注、積布山南、俗謂之積布磯、此西陽尋陽二郡界、左岸有土復口、江浦也、夾浦有江、山東有護口、江浦也、南十里左逕田家鎮、水經注、江水東逕琵琶山南、山下有琵琶灣、按琵琶山即今俗謂之磨盤磯、山形宛似琵琶、又東南二十逕蟠塘、水經注、又東逕望夫山南、又東得苦菜水口、夏浦也、按望夫山當即今玉屏旋綱諸山、苦菜口?蟠塘也、又南五里右過富池口通山縣興國州、富水西來注之、水經注、江之右岸富水注之、水出陽新縣之青湓山、西北流逕陽新縣、故豫章之屬縣矣、又西北逕下雉縣、按陽新晉縣在今興國州西南六十里下、雉漢縣在興國州東南、又東十七右逕上下巢湖、水經注、又東右得蘭溪水口、?江浦也、又東八里過武山、前至武穴鎮、水經、又東過下雉北、利水從東陵西南注之、注、又東左得青林口、江水左傍青林湖、水出盧江郡之東陵鄉、西南流積為湖、湖西有青林山、湖水西流、謂之青林水、又西南歷尋陽、分為二、一水東流通大雷、一水西南注於江、經所謂利水也、右對馬頭岸、自富口迄此五十餘里、岸阻江山、按童子河為青林山北界之水、青林水為青林山南界水、東陵鄉?在龍坪山北、江漢合流四百五十里、自水口至此為四百里至此分為二派、北為北江、龍坪山在武穴下三十里、漢人所謂東陵、經云過九江、至于東陵、是九江在上、東陵在下、以此見漢人所謂九江、亦起於此矣、水經注所謂東通大雷、寰宇記所謂大雷江者也、南為中江、自武穴塞、而人始不知二江之雙流矣、說見前、　水經、江水止於利水入江、而於沔水下出、沔與江合、又東過彭蠡澤、至會稽餘姚入海、數語疏略已甚、罅漏實多、而尋陽以上、經注相維、猶頗縝密、未可概以北人短之、故略為詮次云爾、__九江者、湘江也、環衡嶽之四面、而九水會於一江者也、禹貢九江孔殷、殷盛也、孔傳及史記以為甚得地勢之中、於義未安、繫於荊州、其下乃云沱潛既道、雲土夢作乂江別為沱、荊州之沱入江、在岳州府下游、城陵磯之北、周官職方、荊州其澤藪曰雲夢、則九江不越荊州之境明甚、且必在沱潛雲夢上游可知、乃漢人既以尋陽為九江、以鄱陽當彭蠡、劉歆又以彭蠡為九江、王莽因改豫章為九江、鄭康成云、九江從山谿所出孔傳云、江於此州分為九道、孔鄭異義、而皆未言其地、似鄭亦主劉歆湖漢九水、孔主尋陽之說、太平寰宇記總記南條九水為九江、在杭州者曰浙江、在潤州者曰揚子江、在江州者曰蓬江、在潭州者曰湘江、在荊州者曰荊江、在利州者曰漢江、在洪州者曰南江、在蘇州者曰吳江、曰松江、夫尋陽鄱陽皆禹貢揚州之域、而南條諸水則又兼荊揚二州言之、顯與經違、不知尋陽乃禹蹟之北江、即如若說是九江、即江身之分合不得云過、其失俱不待言矣、山海經之辭雖離奇惝恍、而瀟湘之淵在九江之間、其說終為近古、水經云、九江在長沙下雋縣西北、漢下雋縣、在今湖北武昌府通城縣西、湖南岳州府巴陵縣東南、湘水入江、在巴陵西南、適當下雋西北、蔡傳據之是矣、而以為即今洞庭、又用曾氏彥和之說、謂沅水、漢志武陵郡臨沅縣注、應劭曰、沅水出牂柯、入於江、漸水、漢志索縣下云、漸水東入沅、按索在今常德府武陵縣東北六十里、一尢水、一尢水、經注作無、按說文、無本古舞字、故無水一作舞水、或作?、又作潕、省作一尢、訛作元、故朱子以為亡是水、漢志無陽縣下云、無水首受故且蘭、南入沅八百九十里、按無陽在今沅州府芷江縣東南、故且蘭今貴州平越州治、辰水、漢志辰陽縣下云、三山谷辰水所出、南入沅七百五十里、應劭曰、辰水所出、東入沅、按辰陽今辰州府辰溪縣西、?水、漢志義陵縣下云、鄜梁山序水所出、西入沅、按義陵今辰州府?浦縣南三里、酉水、漢志充縣下云、酉原山酉水所出、南至沅陵入沅、行千二百里、按沅陵在今沅陵縣西南、澧水、漢志充縣下又云、歷山澧水所出、東至下雋入沅、按澧自入江支派與沅通、爾說見後、資水、湘水、皆合於洞庭、意以是名九江也、路史餘論亦以此九水皆合洞庭、又引張勃吳錄云、岳之洞庭、荊之九江也、因學紀聞云、以洞庭為九江、本於水經、而胡氏旦晁氏說之、曾氏旼因之、則其說亦未盡善也、導江云、又東至于澧、史記作醴、過九江、則澧不在九江之數、亦明矣、五水入沅、?水在辰州?浦縣境、其流不逮辰河之半、漸水出常德府武陵縣梁山、流又最小、明一統志略而不載、不足與沅湘並匹、而自為一江、惟酉辰一尢三水源較長、辰自辰州辰谿縣西南入沅、酉水二源合流、自沅陵縣西入沅、經沅陵桃源武陵龍陽四縣境入湖、而一尢水尤上自貴州之鎮遠縣入沅、則一沅江而已、謂之沅江五水而可矣、並沅而為六猶可矣、與沅澧湘資匹而為九則不可、且導山云、至于衡山、過九江至于敷淺原、在今江西九江府德安縣境果沅水之列於九江、則何以由衡山東北而過之乎、衡山在湘水之西、敷淺原在衡山東北、中阻湘水、經所云過九江、乃過湘江也、湘則何以為九江、曰、入湘之大水、九析其派、曰九江、統於一則湘江而已、九水者、瀟也、舂也、來也、?也、漉也、漣也、瀏也、資也、汨羅也、瀟、舂、耒、衡山南面之水也、?、漉、衡東之水也、漣、衡西之水、瀏與汨羅、衡北之水、資江、衡西北之水也、然則九江非今洞庭乎、曰非也、洞庭者古夢澤也、九江雲夢、一澤一壑、一水一土、經兩言之、水經兩釋之、不可以為一也、然則導江何以云至于澧過九江、曰、導山之過九江、過其源也、導江之過九江、過其委也、導山之過、人過之、導岍及岐、至于荊山、逾于河之逾、是其例也、導江之過、江過之、東過洛汭、北過洚水、是其例、所謂小水會大水曰入、大水經小水曰過也、沅與澧近、會於洞庭之西、距湘江北入大江處、洞庭之東、巴陵西南、已二百里而遙、故沅不可與湘為一也、經言澧不言沅者、自虎渡河以下、澧先入江、舉之以見江之經流在此、所以別於荊江之為沱也、澧沅支絡相通、言澧而沅舉矣、水經注曰、澧水又東南注於沅水、曰澧口、?其枝瀆爾、離騷曰、沅有芷兮澧有蘭、__或曰資與沅皆自為一水、資又入沅、有漢志水經之可據、茲乃統沅於澧、則既聞之矣、而納資於湘者何也、曰、資自茱萸江東下、逕益陽之南、又東出臨資口入湘、此資之幹水也右分枝水東南順流出喬口入湘、水經注謂之高水、左分枝水西北逆流入湖、水經注曰、入湖之處、謂之益陽江口、漢晉益陽縣、在今益陽東八十里、應劭曰、縣在益水之陽、是入湖之水為益水、非資水正流明甚、或疑益陽江口寬於臨資數倍、宜為經流、不知此自水勢之有壅有刷、遷變而然、未可執是以論經曲也、酈氏既知有益陽江之名、而乃曰今無益水、是自為矛盾者矣、且酈於湘水、自汨羅口西北逕磊石山西之下云、湘水左會清水口、資水也、世謂之益陽江、是並西北逆流入湖之水亦入於湘矣、安在其入沅也、漢志謂資入沅者誤也、水經調停其說、以為合於湖中、則未知資之入沅與沅之入資與、予故斷以資水為湘江九派之一、__湘江源出廣西桂林府興安縣南九十里之陽海山、漢志零陵郡零陵縣下云、陽海山湘水所出、北至酃入江、過郡二、行二千五百三十里、水經、湘水出零陵始安縣陽海山、注、即陽朔山也、應劭曰、湘　湘江又北至高溪、應水西北來注之、水經注、應水出邵陵縣、歷山東南、流逕有鼻墟、象所封也、又北東逕祁陽城南、又東北⿶水北來注之、水經注、⿶水出永昌縣北羅山、按晉永昌在今祁陽縣西八十里、又東北餘谿水北來注之、水經注、水出西北邵陵郡邵陵縣東、東南注於湘、又東逕北衡州府常甯縣、宜谿水南來注之、水經注、宜谿水出湘東郡之新甯縣西南、按新甯在今常甯縣西北三里、又東北會於舂　舂水出於永州府新田縣西北之舂陵山漢志桂陽郡耒陽縣下云、舂山舂水所出、北至酃入湖、過郡二、行七百八十里、按耒陽今衡州府耒陽縣治、漢時舂山在其境、水經注、舂水上承營陽舂陵縣西北潭山、又北逕新甯縣東、又西北注於湘、東南流桂陽州藍山嘉禾二縣、水西南來注之、又北逕桂陽州西北境、又北逕郴州永興縣西、又北逕常甯縣東、又北入於湘、　湘江又北至衡州府治衡陽縣城東北隅、烝水西來注之、漢志長沙國承陽縣注、師古曰、承水原出零陵永昌縣界、東流注湘、承音蒸、水經注、承水出衡陽重安縣西邵陵縣界邪薑山東北、逕重安縣南、武水入焉、東至湘東臨承縣北、東注於湘、按重安在今衡陽縣西南八十里、臨承即今衡陽府治、少北會於耒、　耒水發源郴州桂陽縣、東南逕其城南、西北流漢志桂陽郡郴縣下云、耒山耒水所出、西至湘南入湖、項羽所立義帝都此、水經注、耒水發源汝城縣東烏龍口騎山、西北逕其縣北、按漢桂陽郡治郴即今郴州治、汝城南齊縣在今桂陽縣西南、桂東縣北、東桂水雙流合於城南、西南流、西桂水北來注之、西入於耒、西北逕興甯縣南、水經注、又西北逕晉甯縣北、按晉甯縣在今興甯縣南、又西黃水南來注之、水經注、黃水出晉甯西黃岑山、則騎田之嶠五嶺第二嶺也、北注於耒、謂之彬口、又西逕郴州東北、左得溫泉水、水經注、溫泉在彬縣西北、溉田年可三登、又北至永興縣南迆西、水經、又北過便縣之西、按便縣今永興縣治、桂陽州水南來注之、漢志、桂陽縣注、應劭曰、桂水所出、東北入湘、水經、鍾水出桂陽南平縣都山北、過其縣東、又北過鍾亭、與?水合、注云、即都龐之嶠五嶺之第三嶺也、漼水即桂水也、漼桂聲相近、又北逕衡州府耒陽縣城東、又北迆西至耒口、入於湘、　湘江東北至衡山縣南、出零山、?山之殊名、按漢零陵郡縣在今廣西桂林府全州西南七十八里、酃漢縣屬長沙、在今湖南衡州府衡陽縣東十二里、始安今桂林府治臨桂縣也、__北流逕其縣東、又東北逕全州治南、灌陽縣水南來注之、水經注湘水、又東北逕觀陽縣、與觀水合、又北至山角司入湖南界、又東北永州府東安縣水北來注之、此?水經注所謂洮水又東南、至石期鋪、永水南來注之、又東至永州府治零陵縣西北、會於瀟、水經注、湘水右合黃陵水口條云、瀟湘之浦、瀟者水清深也、湘中記曰、湘川清照五六丈、下見底石如摴蒲矢、五色鮮明、是納瀟湘之名矣、胡氏渭因謂古無瀟水、瀟湘猶言清湘、非別有瀟源、隋唐以後、始謂瀟水出九疑山、合湘水曰瀟湘、今按漢志零陵郡冷道縣有冷水、水經及注、入湘之水出深水一篇、冷深並是清深之意、考其源委、適當瀟水之處、然則古謂之瀟、漢志謂之冷水、徑謂之深、其地同、其義同、名有小異、酈氏偶未察爾、且酈氏又引呂忱云、深水一名邃水、水之異名亦多矣、安得據此謂古無瀟水也、又按漢志、湖漢豫章、異源同流、皆得為九水之統稱、今此瀟湘亦異源同流、然則瀟湘並九水之統稱與、瀟水出永州府甯遠縣南六十里九疑山、水經注、九疑山大舜窆其陽、商均葬其陰、山南有舜廟、漢志零陵郡冷道縣下、應劭曰、冷水出丹陽宛陵、西北入江、臣瓚曰、宛陵在豫章北界、相去三千里、又隔諸水、不得從下逆至冷道縣而復入江也、按冷道在今甯遠縣東、九疑在其南、則冷水亦即瀟水矣、惟丹陽宛陵據許慎說有誤爾、水經、深水出桂陽盧聚、注云、盧聚山在南平縣之南、九疑山東也、導源盧溪、西入營水、又湘水篇、營水出營陽冷道縣南山、西流逕九疑山下、又北都谿水注之、又西北流逕冷道縣北、與冷水合、水南出九疑山、北流注於都谿、又西北入於營水、又北注於湘、按南平在今湖南桂陽州藍山縣東五里、是水經之深水及注之營冷、並是瀟水矣、北流至甯遠城西南縣北、烏江水注之、所謂深水北源者也西北至於青口、江華縣東境、水出九疑山石城?、北行逕其城東、其南境砯水出九疑山女英?、北合於、又北至道州南、此水經注所謂馮水出臨賀郡馮乘縣東北、馮冏按、馮乘在今廣西平樂府富川縣東北、永明縣西南掩水東北注之、此水經注所謂萌渚嶠水五嶺之第四嶺也逕道州治東北、會於青口、又北營水之源東來注之、又北冷水之源東來注之、此下則深營冷三源同流又北至永州府東、紆折而南、迆北入於湘過?水、水經、湘水又東北過陰山縣西、?水從東南來注之、按陰山晉縣、在今攸縣西北六十里、據?水注陰山為西漢縣、而漢志長沙國無之、?水出衡州府酃縣南屏水山、北流逕其縣西、靈秋水南來會之、又北沔渡河東南來注之、西北逕長沙府茶陵州治南、屈曲過其東北、漢志長沙國茶陵縣下云、泥水西入湘、行七百里、水經、?水出茶陵縣上鄉西北、過其縣西、按漢茶陵縣在今茶陵州東、水經注、水出江州安成郡廣興縣太平山、泉不常見、導源西北、流逕茶陵縣之南、屈而過其縣西北、按廣興晉縣、在今江西吉安府永新縣西北八十里、西北至長沙府攸縣南、攸水東北來注之、水經、又西北過攸縣南注、攸水出東南安成郡安復縣封侯山、西北流逕其縣北、又西南流至茶陵縣、入於?水、按攸漢屬長沙國、即今攸縣治、安復晉縣、隋訛復為福、在今吉安府安福縣西六十里、又西衡州府安仁縣永樂江東南來注之、水經、又西北過陰山縣南注、又西逕歷口縣有歷水下注?水、按歷口未知何代縣、?在今安仁縣境、又西北入於湘、　湘江又北逕衡山縣東、又北東過漉水、水經、湘水又北過醴陵縣西、漉水從東南來注之、按醴陵即今縣治、漉水有二源、南源出江西萍鄉縣東北、萍川逕城南西流、北源出長沙府瀏陽縣南界、南流會於醴陵縣東雙江口、西逕城南、水經、漉水出醴陵縣東漉山、西過其縣南、注淥水、東出安城鄉翁陵山、余謂漉淥聲相近、後人藉便以淥為稱、雖翁陵名異、而即麓是同、又西鐵河南來注之、又西至漉浦入於湘、水經、屈從縣西、西北流至漉浦、注入於湘、__湘江又北迆西至湘潭縣、南過漣水、水經注、湘水又北逕建甯縣、按建甯縣在今湘潭北、　漣水出寶慶府治邵陽縣東北龍山、北流百餘里、澹水出安化縣南、北來注之、東至大江口、永豐望嶽二河南來、合而注之、又東豆溪河東北來注之、又東花橋河南來注之、又東逕湘鄉縣南、水經、漣水出連道縣西、資水之別注、水出邵陵縣界、南逕連道縣、縣故城在湘鄉縣西百六十里、東逕衡陽湘鄉縣南、屈逕其東、按邵陵晉縣即今邵陽縣治、湘鄉東漢縣、即今湘鄉縣治、又東至湘潭縣南、飛羊水西南來注之、東入於湘、水經、東北過湘南縣南、又東北至臨湘縣西南、東入於湘、按湘南漢縣、在今湘潭縣西六十里、臨湘漢縣、即今長沙府治也、　湘江又北逕湘潭縣東、又北至長沙府城西北隅、過瀏水、水經、湘水又北過臨湘縣西、瀏水從縣西北流注之、　瀏水出瀏陽縣東、有二源、北曰大溪、南曰小溪、西流合於雙江口、西逕縣城南、又西至長沙府城北、入於湘、水經、瀏水出臨湘東南瀏陽縣西北、過其縣東北、與澇水合、西入於湘、按瀏陽晉縣、在今瀏陽縣東、今澇水自入於湘、不合瀏水也、　湘江又北、澇溪東來注之、又西北、溈水西南來注之、水經、湘水又北、溈水從西南來注之、溈出甯鄉縣西百四十里大溈山、逕其城南、東北出溈口、今曰靖港入湘、水經注、溈水出益陽縣馬頭山、東逕新陽縣南、又東入臨湘縣、歷溈口戍東、南注湘、按益陽漢縣、在今益陽縣東八十里、新陽?亦漢縣、志闕、晉改曰新康、在今甯鄉縣西十里、又北至喬口、在長沙西北九十里資江自益陽縣東分流注之、又北逕湘陰縣城西、又北左過臨資口、今俗謂此為蘆陵潭、入口三十里、有內口、為林子口也、會於資、水經注、湘口左岸有高口、水出益陽縣西、北逕高口戍南、又西北、上鼻水自鼻州上口受湘西入焉、謂之上鼻浦、高水西北與下鼻浦合、水自鼻州下口首受湘川、西通高水、謂之下鼻口、高水又西北右屈為陵子潭、東北流注湘為陵子口、湘水自高口戍東、又北、右逕鼻洲、左合上鼻口、又北、右對下鼻口、又北、得陵子口、按高口即今喬口、聲形俱相近、未知其孰誤、臨資者、以臨資水而名、水經謂資台沅、不謂此為資水、故字作陵子、別有作林子者、未知何據、資江出寶慶府武岡州西南、逕其州南、漢志零陵郡都梁侯國下云、路山資水所出、東北至益陽入沅、過郡二、行千八百里、水經、資水出零陵都梁縣路山、注資水、出武陵郡無陽縣界唐山、?路山之別名、東北逕邵陵郡武岡縣南、又逕建興縣南、又逕都梁縣南、按都梁漢縣、在今武岡州東北、無陽晉縣、在今沅州府芷江縣東南、武岡南宋縣、即今州治、建興晉縣、亦在武岡州東北、東流新甯縣、夫夷水西南來注之、水經、東北過夫夷縣、注夫水、出縣西南零陵縣界少延山、東北流逕扶陽南、又東注邵陵水、按夫夷漢縣、在今新甯縣東北、扶陽即漢夫夷也、__又東北為邵陵水武岡州北、諸水西來注之、水經注、高平水出武陵郡沅陵縣首望山、西南逕高平縣南、又東入邵陵縣界、南入於邵陵水、按沅陵漢縣、在今辰州府沅陵縣西南、高平晉縣、在今寶慶府新化縣西南一百里、又東北至寶慶府治邵陽縣城北、雲泉水數源會為一谿、南來注之、水經、資水又東北過邵陵縣之北、注邵陵水、又東會雲泉水、水出零陵永昌縣雲泉山、西北流逕邵陽南、北注邵陵水、按永昌晉縣、在今永州府祁陽縣西八十里、又北逕新化縣治東北、又西北過渠江、水經注、自下東北出益陽縣、其逕流山峽、名之為茱萸江、?水變名也、又東北過敷溪、敷溪出長沙府安化縣西、逕城東南、北流注之、又東逕長沙府益陽縣南、又東分二派、東南支水由喬口入湘、東北幹水又分為二、正幹東流由臨資口入湘、支水西北逕沅江縣、東北入湖、水經、又東北過益陽縣北、注茱萸江、又東逕益陽縣北、又謂之資水、應劭曰、縣在益水之陽、今無益水、亦或資水之殊目矣、按益陽漢縣、屬長沙國、在今益陽縣東八十里、水經、又東與沅水合於湖中、東北入於江也、注、湖即洞庭也、所入之處謂之益陽江口、湘江又西北過汨羅、今謂之沈沙港、　汨羅出平江縣東南、屈曲環其城、而西北、楊梅水東北來注之、又西、黃谷水東北來注之、又西北逕汨羅山、南入於湘、漢志長沙國羅縣、師古曰、盛宏之荊州記云、縣北謂汨水、水源出豫章艾縣界、西流注湘、沿汨西北、去縣三十里、為屈潭、屈原自沈處、水經、湘水又北過羅縣西、?水從東來流注之、?水出豫章艾縣西、過長沙羅縣西、又西至磊石山、入於湘、按羅縣在今湘陰縣東北六十里、艾西漢縣豫章郡、在今江西南昌府義甯州西、荊州記之汨水、即水經之?水矣、?所謂之水變名者、酈氏岐?與汨羅為二水、所未詳也、　湘水又東北四十里逕磊石山西、水經注、湘水自汨羅口西北逕磊石山西、而北對青草湖、又東北六十里逕鹿角山西、水經注、湘水左逕鹿角山東、右逕謹亭戍西、又北得萬石浦、按湘水實右逕鹿角山西、左逕謹亭戍東、酈氏互誤、謹亭戍、?即今陡沙坡矣、又東北二十里過金波港、新牆河水東來注之、水經、又北過下雋縣西、微水從東來流注之、注、湘水左則沅水注之、謂之橫房口、東對微湖、世或謂之糜湖、右屬微水、湘水又北逕金浦戍、北帶金浦水湖溠也、又北十里至布袋口、入於大江、水經、又北至巴邱山、入於江、大江由虎渡河而南、挾澧沅而東過之也、導江所云過九江、過此湘江之委輸也、__雲夢二澤、名跨江南北、江北為雲、左傳定四年、楚子涉睢濟江、入於雲中是也、江南為夢、宣四年、?夫人使棄諸夢中、昭三年王以田江南之夢是也、今湖南澧州之安鄉、岳州府之華容湖北、荊州府之公安石首等縣、地介江沱今虎渡河過澧者為江、荊江為沱也、之間者、皆雲澤、今公安安鄉之江西南地、及洞庭一湖、皆夢澤也、漢志南郡華容縣下云、雲夢澤在南荊州數是也、漢華容縣在今荊州府監利縣西北、在今華容縣北、今縣在荊江之南、大江之北、漢縣在荊江之北、則雲澤夢澤皆在南也、水經曰、雲夢澤在南郡華容縣之東、未若漢志之南為確矣、經曰、雲土夢作乂、故知其地南高而北下也、沈括夢溪筆談云、石經倒土夢字、唐太宗得古本尚書、乃雲土夢作乂、詔改從古本、是古本雲夢、本離而為二也、周禮職方荊州澤藪曰雲瞢、爾雅十藪楚有雲夢、以及呂覽鴻烈戰國策諸書、雖雲夢連文、亦以其跨江相比、合而為稱、非謂其為一澤、可省文藉便、或雲或夢、且以兼包勢廣、隨處存名也、後世之言雲夢者有二惑焉、一曰雲夢之名單稱合稱、江南江北無辨也、一曰雲夢跨川?隰、江南江北隨處存名也、自史遷有雲夢上為始之訓、集解本如此、索隱作雲上夢、漢志因之曰、雲夢土作乂、而人幾疑古經為誤倒者、雲夢混為一稱、?有自矣、路史餘論、論者不知、既以雲夢為一澤、復謂古經乃雲夢上作乂者、非也、杜注夢中云、夢澤名、江夏安陸縣城東南有雲夢城、注江南之夢云、楚之雲夢、跨江南北、注雲中云、入雲夢澤中、所謂江南之夢、杜?惑於濟江入雲之文、故云江南也、楊升庵集王以田江南之夢、注楚之雲夢跨江南北地、故有南夢、有北夢、五代孫光憲號北夢本此、而胡氏禹貢錐指亦遂據杜意、謂雲可該夢、夢亦可該雲、南雲北夢、單稱合稱無所不可、且以孔?達、司馬貞、沈括、羅泌、易袚、郭思、鄭樵、洪邁、洪興祖諸人、不應棄古注而為之辨、而唐太宗之改為多事、此一惑也、自司馬相如子虛賦言雲夢方九百里、而雲夢始無定處矣、漢志南郡編縣下云有雲夢宮、江夏郡西陵縣下云有雲夢宮、編縣在今湖北荊門州西、在荊州府北又百數十里、荊州為楚郢都、是楚都乃在雲夢澤中邪、西陵縣據水經注、在今武昌府大冶縣境之黃石港、在黃州府黃岡縣東南百里、則雲夢不惟跨大江之北、而跨荊江之北、且吞漢水而東之、又幾三百里矣、揆之華容雲夢在南之說、抑何自為方鑿而圓柄也、水經注沔水篇云、雲杜縣東北有雲夢城、夏水篇杜預曰、枝江縣安陸縣有雲夢、史記索隱韋昭曰、雲土今為縣、地理志云、江夏有雲杜縣、是其地、漢雲杜縣在今漢陽府沔陽州西北、漢安陸縣即今德安府安陸縣治、而隋人又分置雲夢縣、是雲夢不惟跨江南北、且越漢水而北又百數十里矣、?復上自枝江、下逮大冶、又已?千數百里、豈特方八九百里之說哉、不知子虛烏有、本屬浮夸、奈何尢而效之、又有甚焉、而羅氏路史乃引春秋文耀鉤云、大別以東、至富春九江衡山、皆雲夢也、得不驚怖其言、若河漢之無極耶、此又一惑也、推原其故、皆緣知雲夢跨江南北、而不知江之惡在、謬以荊江之沱為禹?之大江也、禹?之大江所謂又東至於澧者、今謂之虎渡河矣、雲澤者在虎渡江之北、而荊江之南、吳入郢楚子蒼黃涉睢、睢水在郢西龍洲之北、荊江在龍洲之南、由睢入雲、故須濟江、濟江者、濟荊江而南、非濟大江而南也、胡氏知涉江為南渡、而不知其為荊江之南、仍在大江之北也、此江北為雲、江南為夢、徵經據傳、為不刊之論也、昔者杜氏嘗都督荊州、乃亦習焉不察、不知荊江之為沱、豈禹貢又東至澧之文而竟忘之邪、羅氏引沈立云雲即今之玉沙、宋縣、在今沔陽州東南、監利、宋縣、即今治、景陵宋縣、即安陸府天門縣治、等縣、夢即今之公安石首建甯宋縣在石首縣東南七十里等縣亦據荊江為南北言之也、知雲澤在江沱六百里之間、而夢澤亦可得而定矣、又豈孔疏雲夢一澤、每處有名之謂哉、_
長江圖雜說四|馬徵麟|HCJSWXB_RAO_1881|卷七十八兵政九地利上|　　江源二則_　　禹貢治水治第_　　隄防壅遏之害六則_　　揚荊二州之界__地之形勢、兩山之間、必有川、三條之山、江河二水界之、北龍行河北、南龍行江南、中龍行江河之間、然中國入河之水為省六、入江之水為省八、雲南、貴州、四川、湖南、湖北、江西、安徽、江蘇、而陝甘之南境、廣西之北境、皆有入江之水、其發源則河自崑崙之東、江自崑崙之西、是江源遠於河源、而納水亦多於河、江自四川?州府以上為二幹北為岷江、西南為金沙江、岷江發源四川北境之岷山、岷、史記作汶、又作、漢志作、經所謂岷山導江者也、漢志蜀郡湔氐道縣、禹貢山在西徼外、江水所出、東南至江都入海、過郡七、行二千六百六十里、水經岷山在蜀都氐道縣、大江所出、注、山即瀆山、又謂之汶阜山、在徼外、按漢志別有氐道縣、屬隴西郡、在今甘肅秦州清水縣西南、志云、養水所出、至武都為漢、兩地懸絕矣、東南逕龍安府松潘廳治東、又南逕茂州西北、汶江西北來入之、漢志、汶江縣、江沱在西南、?指此、水經注、汶出徼外山西、玉輪阪下南行、東注大江、蘇代告楚、蜀地之甲、浮船於汶、乘夏而下江、五日而至郢、謂是水也、又南逕其治西、又西南逕汶川縣治西、又南至桃關、又南至成都府灌縣治南、分數派、東流者為沱、至瀘州治南還入江、說見前、又二派東南流逕郫縣、合於成都治南、西南流為文井江、漢志水經郫縣、沱江指此、注、東逕成都縣、二江雙流郡下、風俗通、秦昭王使李冰為蜀守、開成都兩江、作石犀五頭以壓水精、文翁為蜀守、立講堂、作石室於南城、數派南流者合於新津縣治東南、水經、又東南過犍為武陽縣、注、有?江入焉、出江原縣、首受大江、東南流至武陽縣、注於江、按江原在今成都府崇慶州東十里、武陽在今?州彭山縣東北十五里、又南與文井江會於?州彭山縣東、水經注、又與文井江會、李冰所導也、又逕?州治東、又逕青神縣東、又逕嘉定府治樂山縣東南、青衣江西北來、大渡河西南來入之、水經、青衣水沬水西南來、合而注之、注、又東南逕南安縣西縣治、青衣江會、衿帶二水、蜀王開明故治也、來敏本蜀論曰、荊人鄨令死、戶隨水上、荊人求之不得、鄨令至汶山下復生、起見望帝、望帝者杜宇也、王於蜀、號曰望帝、望帝立以為相、時巫山峽蜀水不流、帝使鄨令鑿峽通水、蜀得陸處、望帝自以德不若、遂以國禪、號曰開明、縣南有峨眉山、有濛水、即大渡水也、按南安漢縣屬犍為郡堂、即今樂山縣治、地志韻編今釋云、在夾江縣西北二十、似誤、又東南逕犍為縣治東、又至?州府治宜賓縣北、金沙江西南來入之、水經、又東南過僰道縣北、若水淹水合、從西來注之、按若水即今金沙江、金沙江源出吐番、南流數千里、入雲南境、水經、若水出蜀郡旄牛徼外東南、至故關為若水也、注、山海經曰、南海之內、黑水之間、有木名若木、若水出焉、又云、灰野之山有樹焉、青葉赤華、厥名若木、生崑崙山西、附西極也、又南迆東、逕麗江府治、麗江縣北、又南逕其東、又右過枯木河、又東打沖河北來入之、水經、淹水出越嶲遂久縣徼外、東南至青蛉縣、又東過姑復縣南、東入於若水、按遂久在今四川甯遠府鹽源縣西、青蚙即今雲南楚雄府大姚縣治、姑復在今雲南永北廳東南、淹水今謂之打沖河也、又南過龍川江、又東至雷應山北、右過白馬口水經注、若水又逕會無縣、有駿馬河、出縣東高山、按會無即今甯遠府會理州治、又東雲南省治、南滇池水北流注之、又東北逕東川府治會澤縣西、又北過牛攔江、又至四川?州府雷波廳境、又東逕其治南、又逕屏山縣治南、又東、橫江西南來入之、水經、又東北至犍為朱提縣西、為瀘江水、注、瀘水源出曲羅嶲下三百里、兩峰有殺氣、暑月舊不行、故武侯以夏渡為艱、按朱提在今宜賓縣西南、又東迆北至?州府治宜?縣城東、會於岷江、水經、又東北至僰道縣、入於江、按僰道漢縣犍為郡治在今宜賓西南、唐僰道縣即今宜賓治也、東過南廣口、黑墩河水西南來注之、水經注、江水又與符黑水合、水出甯州南廣郡南廣縣、北流逕僰道入江、曰南廣口、按南廣在今月州府珙縣西南、又東北逕南溪縣南、又南至瀘州江安縣北、又東北至瀘州治南、沱江西北來合之、水經、又東過江陽縣南、?水從三危山東過廣魏?縣南、東南注之、注、?水出?縣漳山、亦言出梓潼縣柏山、經曰出三危山所、未詳、按江陽即今瀘州治、?今成都府漢州治、此即江沱、經注於其發源及首受江處、皆不了了、又東逕合江縣治北、又東、赤水河南來注之、水經、又東、過符縣北邪東南、鰼部水從符關東北注之、注、縣故巴夷之地、漢武建元六年、以唐蒙為中郎將、從萬人出巴符關者也、縣治安樂水會、水源南通甯州平夷郡鄨縣、北逕安樂縣界之東、又逕符縣下、北入江、按符在今合江縣西六里、鄨在今貴州遵義府遵義縣西、安樂當在遵義府仁懷縣仁懷廳之西境、地理韻編今釋云、在合江縣西六里、誤矣、又北東游溪北來注之、又東逕重慶府江津縣北、又北東逕重慶府治巴縣南、西漢水北來會之、水經、又東北至巴郡江州縣東、強水、涪水、漢水、白水、宕渠水、五水合、南流注之、注、強水即羌水、宕渠水即潛水、渝水、按江州漢縣巴郡治、在今巴縣西、西漢水水經亦謂漾水出甘肅秦州南之嶓冢山、非漢水導源之嶓冢、漢源嶓冢在今陝西漢中府沔縣西、在此山北約三百餘里、彼漾東流、此漾南流也、南流逕階州成縣東、又南逕陝西漢中府略陽縣西、水經、漾水出隴西氐道縣嶓冢山、東至武都沮縣、為漢水、按氐道見前、沮縣在今略陽縣東百一十里、又逕漢源嶓冢之西、又逕四川保甯府廣元縣西、又西南逕昭化縣東北、羌水白水西北來合流入之、羌水出江源岷山之東、東流逕甘肅階州治南、東南至文縣之玉壘關、白水西來合之、白水出四川松潘廳北土司境、東流入甘肅境、逕文縣南、又東南合於羌水、又南入四川境、逕昭化縣北、入於西漢水、水經、漾水又東南至廣魏白水縣西、又東南至葭萌縣東北、與羌水合、按白水在今昭化縣北、葭萌在東南五十里、又南逕保甯府蒼溪縣治東、又逕保甯府治閬中縣西南、水經、又東南過巴郡閬中縣、注、巴西郡治也、劉璋分三巴、此其一也、按閬中在今閬中西、又逕南部縣東北、又東南逕順慶府蓬州東北、屈逕其西南、又西南逕順慶府治南充縣東、又南為嘉陵江、又東南逕重慶府定遠縣東、又南至合州東北、宕渠水東北來入之、今俗謂之渠河、出綏定府太平縣之北、西南流逕東鄉縣東、又西南逕綏定府治達縣南、又西南巴水北來注之、又西南逕渠縣東南、又西南逕廣安州東、又西南入於西漢水、水經注、漾水逕宕渠縣東、又東南合宕渠水、按宕渠縣在今渠縣東北、西漢水逕其西、言東誤也、又西南逕合州治東、涪水西北來入之、涪水出松潘廳之東境、東南流逕龍安府平武縣西南、又南逕江油縣東、又南逕州治東、又東南逕潼川府治三台縣東、又東南逕射洪縣東、梓潼河逕梓潼鹽亭二縣、南流入之、又南逕遂甯縣東、又東南逕安居廢縣北、又東至合州南、東入於西漢水、水經、漾水又東南過江州縣東、注、涪水入之、庾仲雍謂江州縣對二水口、右則涪內水、左則蜀外水、按江州縣?即今合州治、所謂對二水口也、地理韻編今釋云、在巴縣西、誤矣、又東南至塗山南、水經注、北岸有塗山、南有禹廟、塗君祠廟銘存焉、常璩庾仲雍?言禹娶於此、余按?書咸言禹娶在壽春當塗、不於此也、重慶府治巴縣東北、南入於江、水經、東南入於江、按水經不云漾水入漢、與今地理合、注引常璩華陽國記曰、漢水有二源、東源出武都氐道縣漾山、為漾水、禹貢導漾東流為漢是也、西源出隴西西縣嶓冢山、會白水、逕葭萌入漢、劉澄之曰、從阿陽縣南至梓潼漢壽入大穴、暗通岡山、穴小本不容水、水成大澤、而流與漢合、聊記異聞、以俟知者、又東北逕長壽縣南、又東逕涪州治北、延江水南來入之、水經、又東至枳縣西、延江水從?柯郡北流西屈注之、按枳漢屬巴郡、在今涪州西、延江水今亦曰烏江、下流即涪陵江也、出貴州大定府威甯州、東逕大定府南、又東逕貴陽府修文縣北、又北東逕開州北、又東過遵義府治遵義縣南、水經、延江水出犍為南廣縣、東至牂柯鄨縣、又東屈北流、按南廣見前、鄨在今遵義縣西、又東逕平越州甕安餘慶二縣北、又東北逕石阡府北、又逕思南府治安化縣城東、又北逕印江縣西、又逕四川酉陽州西北、入涪陵水更始水東北流注之、湖北施南府咸豐縣、及酉陽州黔江縣之費水西南流注之、四水經緯相交、水經、至巴郡涪陵縣、注更始水、注、更始水即延江枝分之始也、延江水北入涪陵水、涪陵水出縣東、故巴郡之南鄙、更始水東入巴東之南浦、縣按涪陵即今酉陽州彭水縣治、南浦今夔州府萬縣治、又按水經謂延江水至酉陽入於酉水而入沅、注謂更始水東南入遷陵縣、遷陵在今湖南永順府保靖縣東、皆誤也、又北逕彭水縣治西、涪陵水源東北來會之、又西、小烏江南來入之、又西屈而北、至涪州治、東入於江、又東北至忠州酆都縣西、又東逕其南、又東北逕忠州治東南、又逕夔州府萬縣治南、又東逕雲陽縣治南、又逕夔州府治奉節縣南、又逕白帝城永安宮南、先主終於此、託孤於丞相亮處也、水經注、又東逕諸葛亮圖壘南、石磧平曠、望兼川陸、有亮所作八陳圖、東跨故壘、皆累細石為之、自壘西去聚八行、行間相去二丈、因曰八陳、既成、自今行師、庶不覆敗、皆圖兵勢行藏之權、自後深識者所不能了、今夏水漂蕩、歲月消損、高處可二三尺、下處磨滅殆盡、又東逕魚復縣故城南、故魚國也、春秋左傳文公十六年、庸與?蠻叛、楚莊王伐之、七遇皆北、惟裨鯈魚人逐之是也、地理志、江關都尉治、公孫述名之為白帝、取其王色、蜀章武二年、劉備為吳所破、改白帝為永安、劉璋所改、巴東郡治也、益州刺史鮑陋鎮此、為譙道福所圍、城裏無泉、乃南開水門、鑿石為函、道上施[木](水)天公、直下至江中、有似猿臂相牽引、汲然後得水、又逕瞿塘峽、瞿塘灩澦、天下之險、與巫山西陵並稱三峽、水經注、又東逕廣谿峽、三峽之首也、峽中有瞿塘黃龕二灘、夏水?復、沿泝所忌、?昔禹鑿以通江者也、又逕巫山峽、長百二十里巫山縣治南、又東出巫峽、為蜀楚分界、水經、又東出江關、入南郡界、注巫峽、首尾百六十里、自三峽七百里中、兩岸連山、略無闕處、重巖疊嶂、隱天蔽空、自非亭午夜分、不見曦月、夏水襄陵、沿泝阻絕、或王命急宣、有時朝發白帝、暮到江陵、其間千二百里、雖乘奔御風、不以疾也、又逕湖北宜昌府巴東縣北、又東南逕歸州治南、水經、又東過秭歸縣之南、注、縣故歸鄉、地理志曰、歸子國也、樂緯曰、昔歸典協聲律、宋忠曰、歸即夔、歸鄉?夔鄉矣、古楚之嫡嗣、有熊摯者、以廢疾不立、而居於夔、為楚附庸、後王命為夔子、春秋僖公二十六年、楚以其不祀滅之者也、袁山松曰、屈原有賢姊、聞原放逐、亦來歸、喻令自寬、全鄉人冀其見從、因名秭歸、離騷所謂女女須娟嬋媛以詈余也、城?備征吳所築、縣東北數十里、有屈原舊田宅、北百六十里有故宅、宅東北六十里有女嬃廟、擣衣石猶存、又東逕一城北、其城據山枕江、北對丹陽城、險壁立、信天固也、楚子熊繹始封丹陽之所都、地理志以為吳子之丹陽、是為非也、按[秭](姊)歸即今歸州治、又東逕流頭灘、水經注、其水浚激奔暴、魚?所不能游、袁山松曰、自蜀至此五千餘里、下水五日、上水百日也、又逕西陵峽、為荊楚西門、水經注、又東逕黃牛灘、南岸高崖有石、如人負手牽牛、人黑牛黃、成就分明、江湍紆?、途逕信宿、猶見此物、故行者謠曰、朝發黃牛、暮宿黃牛、三朝三暮、黃牛如故、自黃牛灘東入西陵界、至峽口百許里、山水紆曲、絕壁千丈、江水歷禹斷江南、峽北有七谷?、兩山間有水清深、潭而不流、耆舊傳言、昔是大江、及禹治水、此江小不足瀉水、更開今峽口、水勢并衝、此江遂絕、於今謂之斷江也、出峽東南二十五里逕宜昌府治東湖縣西南、水經、又東過夷陵縣南、注、江水出峽東南流、逕故城洲、上有步闡故城、又東逕故城北、所謂陸抗城也、即山為墉、四面天險、又有故城、南臨大江、秦令白起伐楚、三戰而燒夷陵者也、孫吳更名西陵、按夷陵漢屬南郡、晉屬宜都郡、在今東湖縣東、今東湖為明夷陵州、江流至縣西始出險就平、故曰夷陵、大江自歸州東屈曲至此、百八十里、又東南六十五里逕荊門虎牙之間、水經注、荊門在南、上合下開、虎牙在北、並以物象受名、二山楚之西塞也、公孫述遣將據險為浮橋、以絕水路、營壘跨山、以塞陸道、光武遣吳漢岑彭率舟師攻之、因風縱火、遂斬其將、又五十逕荊州府宜都縣治東北、夷水西來注之、水經、又東南過夷道縣北、夷水從[佷](很)山縣東南北注之、按夷道在今宜都縣西北、[佷](很)山在今宜昌府長陽縣西八十五里、又逕枝江縣治北、水經、又東過枝江縣南、注、其地夷敞、北據大江、江氾枝分、東入大江縣治百里洲上、故以枝江為稱、縣左右數十洲槃布江中、其百里州最為大也、按枝江在今枝江縣東北、又東迆北逕松滋縣北、又東逕枚回洲、水經注、江陵縣西有洲、號曰枚回、江水自此兩分、而為南北江也、又東右過采穴、至虎渡江口、__蔡氏集傳曰、禹受命治水、冀州帝都、在所當先、然施功之序、皆自下流始、故次兗、次青、次徐、次揚、次荊、次豫、次梁、次雍、兗最不故所先、雍最高、故獨後、禹言予決九川、距四海、濬畎澮、距川即其用工之本末、先決九川之水以距海、則水之大者有所歸、又濬畎澮以距川、則水之小者有所泄、皆自下流以疏殺其勢、至哉言矣、異夫長源羅氏之為說也、曰禹之施功自下而上、?以禹貢所?九州之次言之、未嘗不笑之也、上者水之源、下者水之委、上者既已襄且懷之、則下者淹沒無餘矣、今也治之而先乎下、萬萬無是理也、吾固謂治水者必上流始、禹豈能倒行而逆施哉、今按下流之沈鴻、不先疏而洩之、而遽施功上流、則是以下流為壑、豬而積之、愈增其浩瀚矣、既以上者懷襄、下者淹沒無餘、於無餘而復益以淹沒、則下流之治、安所措手乎、且以淹沒無餘、不能施功、?之以上流之水、其能忍而與此終古乎、水性就下、不先導其下、而先導其上、乃所謂倒行逆施者矣、羅氏又曰、攝伯禹之書而復之、目營手畫、於九州之次、而不得其說、稽之九川之次以求之、又不得其說、於是退而求之導山之文、而始得焉、然後信予所謂始上流者、斷不疑矣、禹貢之書、實非治水作也、以定賦而附見伯禹之功也、不知禹貢之書、皆所以紀其治水施工之次第、以垂萬世之大法、以免萬世生民於其魚者也、九州之次、自下而上、所謂決九川以距海、先使水之大而卑者有所歸也、九山之導、自上而下、所謂濬畎澮距川、次令水之小而高者有所洩也、凡此皆枝枝節節而為之、猶恐其未能竟體通暢也、故復為九川之導、循其隧道、順其脈絡、徹其上下以濬滌之、於此可見?來經略、循環終始、至再而至三、觀於一地數見、如一大別、既見於導山、又見於導漢、一九江既見於荊州、又見於導山、又見於導江、可以知其勤矣、至於四列之山、祗及於雍梁冀豫荊之五州、揚州之境、惟上游敷淺原之一脈、其兗青徐之三州、則不偁一山、今欲據導山一節之文、總括治水始終之次第、豈兗青徐揚之四州、乃絕無畚臿工作之施邪、又曰別州者不緣乎其水、而治水者不限乎其州、不緣乎水、是故荊梁皆及於沱?、沱?者、江漢之別也、不限乎州、是故壺口必載於梁岐、梁岐者、梁雍之山也、始於梁岐、有以見上流之必先、及於沱?、有以見下流之居後、不知海岱及淮惟徐州、淮海惟揚州之類、別州者、亦未嘗不緣乎其水、治水者、雖不限乎其州、而大略皆以州之上下為施工之先後、至以梁岐為梁雍之山、而不知冀州之自有梁與岐也、詳集傳以沱?為荊州之水、而不知荊梁之各有沱?也、亦未嘗不限乎其州也、乃欲據此以為先上而後下之、明徵其疏謬、不已甚乎、書曰、予決九川、距四海、濬畎澮、距川、尋益稷之文、與禹貢先後次第、若合符節、羅氏倒其文曰、濬畎澮以距之川、?九川以距諸海、先下乎哉、試與循益稷之文而誦之、果且先上乎哉、羅氏之說不絀、後世之洪水不可得而治、__隄防之事、起於戰國、壅川自利、以鄰為壑、然所作隄、尚皆去水二十餘里、所謂水尚有所游盪也、至漢而填淤肥美、據為田宅、金隄大起、漸成聚落、流水之壑漸狹、則消洩逾緩、消洩緩、則易致淤填、隧道益高、束縛益急、而潰決之患自此始矣、計其利害、久已得不償失、賈讓治河議曰、水至而去、則填淤肥美、民耕田之、或久無害、稍築室宅、遂成聚落、時至漂沒、則更起隄防以自救、稍去其城郭、排水澤而居之、湛溺自其官也、自是以來、代苦水患、至宋而益講求水利、熙甯中、遣使察農用水利、蘇軾上書、謂天下久平、四方遺利盡矣、今欲鑿空尋訪水利、所謂即鹿無虞豈、惟徒勞、必大煩擾、江淮荊襄營田屯田之外、元豐末、鄭民憲上言、祖宗時營田皆置務、何承矩建議於河北、歐陽修募弓箭手於河東、陳恕樊知古招置營田於河東北、范仲淹大興屯田於陝西、耿望置屯田於襄州、章惇初築沅州、亦為屯田務、正以極邊多不耕之地、並邊多流徙之餘、田地之利、課以耕耘、贍師旅而省轉輸、此扈邊實塞、足國安民之至計也、屯田以兵、營田以民、然前後施行、或以侵占民田為擾、或以差借耨夫為擾、或以諸郡括牛為擾、或以兵民雜耕為擾、又或以諸路廂軍不習耕種、不能水土為擾、至於歲之所入、不償其費、遂又報罷、紹興六年、張浚奏改江淮屯田為營田、尋命五大將劉光世、韓世忠、張浚、岳飛、吳玠、及江淮荊襄各路帥、悉領營田使、郡國利病書、漢唐以來、代苦水患、至宋為荊南留屯之計、多將湖渚開墾田畝、復沿江築隄以禦水、故七澤受水之地漸湮、三江流水之道漸狹而溢、其所築之隄亦漸潰塌、致和以來、有湖田之奉、文獻通考、宋慶歷嘉祐間、始有盜湖為田者、三司使切責漕臣甚嚴、致和以來、創為應奉、始廢湖為田、自是歲被水旱之害、紹興之末、有壩田之擾、續通考、南宋慶元時衛涇奏言、國家承平之時、江浙平疇沃壤、瀦洩得宜、無水旱之憂、自紹興末、軍中侵奪、瀕湖水蕩、創制堤埂、號為壩田、民田已被其害、隆興乾道之後、日朘月削、所在圍田、以臣耳目所接、五十年間、昔之江湖草蕩、今皆田也、豬水之地狹隘、旱即易涸、水源既壅、則江流填淤、疏洩甚難、水即易盈、蕩為巨浸、事之利害、豈不較然、既以壅遏而致填淤、益以填淤而加壅遏、明初承元季凋敝之後、墾田修隄、法禁明白、湖河深廣、垸少地闊、故水得漫衍停洩、而無汎濫之患、歲月寖久、漸攘為業、且湖田稅輕、民多利之、隄防益多、水愈湍激、而衝嚙之患、如水益深矣、利病書、成化甲午宏治庚申、水大漲、正德丙子復漲、丁丑如之、皆乘舟入城市、隄防悉沈於淵、民淺者為棧、深者為巢、飄風劇雨、長波巨濤、煙火斷絕、哀號相聞、沈溺死者、動以千數、國朝自道光之末、漂溺殆無虛歲、又?陂澤盡為隴畝、即偶免水患、而旱魃災之、民安所逃命乎、__江流出峽、至荊州而始舒、江防之隄、自荊湖而愈䲢、殺上流之勢、無過分洩之一法、故荊江南北、舊有九穴十三口、俾江漢湖澤呼吸通暢、盈虛消息、得以互相挹注、不致漲落懸絕為害也、今所可考而知者、九穴之名而已、松滋之采穴、此?禹?大江經流、說見前、自宋元時已先湮塞、江陵南有虎渡、為江經流、說見前後世列於九穴之一、為分流入洞庭者、宋乾道時、漕臣李燾修虎渡堤、又童承?河防志曰、虎渡穴口之隄、先年愈退愈決、直逼江口、以遏水衝、乃得無恙、是亦屢經築塞矣、而今尚幸南流如故、北有章卜穴、亦作獐捕元時沙市高陵、半崩入江、章穴遂湮、又有郝穴、明嘉靖時塞之、二穴舊皆分江入漢者也、石首有楊林宋穴調弦小岳四穴、詳見圖中元大德七年以隄防屢決而開之、至明而故道俱湮、隆慶中議復諸穴、亦惟濬調弦一口、然迄今尚西南流通洞庭也、監利有赤剝穴、今或作尺八口亦大德時所開、至明而湮、沿江兩岸、大隄?數百千里、究之穴口湮、而隄垸所在潰決、衝沒之慘、未可以數計、江漢並勢東趨、黃鄲九江承其下流、江之浩瀚奔騰、更非荊湖之比、所可分殺其勢者、惟恃禹?北江、漢人所稱尋陽九派者也、說見前後世謂之武穴亦曰武山穴、又曰武家穴、而亦塞於宋人之大隄、說經家終莫得其處、三江合流、安徽居其總匯、無可疏、分所可恃者、樅陽而下、江身寬闊、洩之尚易、蘇省獨為近海、更可無虞、乃近代以來、澇灘洲渚節節壅塞、處處圍田、至於江陰八海之地、潮落則舟虞淺滯、港?不容停泊、冬月如此、夏秋漲發、勢復襄襄矣、防以止水、制起上古、非後世壅遏之比、顧氏謂鯀禹同法、平賈無稽、謬甚、水之不能寬緩、而衝激震撼也、隄防侵削、壅遏之為害也固也、然非盡隄防壅遏之害也、所以致其壅遏者、亦有故矣、入江之水為省八九、深山窮谷、石陵沙阜、悉加墾闢、以為盡地力也、夫天之阜民、山川原隰、各有其利、山之所利、在於竹木茶果、而不在於菽麥稻粱、此所貴於通功易事也、乃山居之民、莫不?禿其山、燒薙而犁鋤之、究其收成、殊為瘠薄、於土脈疏浮、沙石迸裂、隨雨流注、逐波轉移、其沙石之重者、近填谿谷、其泥滓之輕者、盪積而為洲渚、平湮湖澤、遠塞江河、谿谷填、則近山之田畝受其漫壓、江河塞、則近水之田畝遭其漂蕩、湖澤湮、則既虞水溢、旋慮旱乾、山民之所利甚微、而原隰膏腴之產、罹害何窮、夫圍田之弊、貪其肥淤、而害及井牧、開山之弊、苦其磽瘠、而致廢膏腴、圍田者、見利之在前、而不知害之在後也、開山者、損材木自然之利於己、而顯貽耕鑿之害於人、是故開山圍田、皆有例禁、而開山之禁、尤當致嚴於圍田也、__大江遷變、已見於上游者、初改而為采穴、久且就湮、再徙而為虎渡、細若衣帶、荊江號稱江津、媵汜易為適派矣、今則郝穴石首之間、至於浮沙移動、水無經道、冬月深廣、可丈尺計、舟帆上下、莫識其處、說見圖中?緣下游有所梗塞、泥塗淘汰、已盡浮沙、不得流行、水勢愈益噴激、故相推動、久必塞如采穴、勢將再徙而南、猶河之再徙而北也、再徙而南、公安安鄉華容等縣之排澤而居者、容有陸處之日乎、長江下流、其變遷不似黃河之甚者、以兩岸之多山、非若河南之千里平曠也、然而日日淤淺、汎濫已不減於堯年、而況廣陵常潤而下、平原廣漠、又能保其必無遷徙之患哉、其遷變之小者、如揚子橋狼五山之類、已見前文、__治江之道、觀於古人之論治河而可知、漢平當有言經義、有決河深川無隄防壅塞之文、此鯀所以殛、禹所以興、以堯舜之聖、不能與橫流之水爭勝者也、賈讓治河議曰、古者立國居民、必遺川澤之分、度水勢所不及、大川亡防、小水得入、陂障卑下、以為污澤、使秋水多得有所休息、左右游波、寬緩而不䲢、夫土之有川、猶人之有口、治土而防其川、猶止兒啼而塞其口、豈不遽止、然其死可立而待、故曰善為川者、決之使道、善為民者、宣之使言、今徙冀州之民當水衝者、決黎陽遮害亭、放河使北入海、期月自定、今瀕河十郡治隄、歲費且萬萬、及其大決、所殘亡數如出數年治河之費、以業所徙之民、遵古聖之法、定山川之位、此功一立、千載無患、謂之上策、多穿漕渠、得以溉田、分殺水怒、謂之中策、若乃繕完故隄、增卑倍薄、勞費亡已、數逄其害、此最下策、二子之言、可為行水龜鑑矣、乃雲間王氏則曰、徙其旁民、不與爭尺寸之利、可行於昔、而不可行於今、彼所慮者、只冀州耳、今歷青兗豫徐之境、皆為冀州、安能盡徙、故昔之上策、今為迂議、究其所說、不過曰既決之後、用下策塞之、旋塞旋決、旋決旋塞、無可奈何而已、殊不思河身愈積而愈高、塞之愈難、決之愈暴、北無所容、徙而之南、南無所容、徙而再北、南北並無所容、則江河所經、在在皆為谿壑、其為禍患、不堪設想、豈治世安民、疆理土地者所宜出此哉、然則為今之計將如何、曰、五者並舉而可矣、一曰禁開山以清其源、二曰急疏瀹以暢其流、三曰開穴口以分其勢、四曰議割棄以寬其地、五曰修陂渠以蓄其餘、五者並舉、大川易洩、小川有所蓄、廢棄無多、所全甚眾、此外無良策也、至於增隄塞潰、在前代或為下策、冀倖一時、自今日視之、直為非策矣、開穴即賈氏之中策、割棄即其上策、必並行之、所謂眾擎易舉、不致趨重一隅、知難而退也、或曰、恒產有定、而生齒日繁、山巔水湄、勤勞已甚、豈得已哉、且其生斯哭斯、去此則無永業、業之談何容易、信乎上策果不可行於今日也、曰、子知開山圍澤之為益之也、而不知益之失其道、其為損也無算、子知禁山決隄之損之也、而不知損之得其道、其為益也亦無算、山人居山、澤人居澤自有各足之道、求益於一脈、而害及全體、至全體受病、一脈之益、果自保乎、凡持大計、務實而已、無務其名、試計今日鑿山圍澤、倖免於水旱之所入、與夫良田正業、歲所亡於水旱者孰多、姑以　國家蠲免賑濟之數計之、豈鑿山圍澤、偶一增入之賦可以當之乎、而?於茫無津涯之所漂沒、赤地千里之所枯稿乎、此所謂欲益反損、不待智計而決矣、且生齒之繁、所增於農民者十二三、增於工商者三四、增於閒民惰游者?四五、孰非穀食之人、而猶足以贍之、故田不加闢、無損於農、至於凶歲、農民反多餓殍、雖日加闢、奚救死亡、若夫山民之不能並耕也、須計見在山居戶口、責於山水所及農田之家、均派以平其糴、示以年限、俟其竹木樹藝之利、既成而後已、其後時入山者、不得援以為例、有司者簿記主持之、則山原兩利之道也、或曰、疏河行水、聖神之能事、極唐虞之盛、篤生一人而已、何疏瀹之易言也、曰、聖神能事、道本中庸、孟子云、禹之治水、行所無事、可謂得其要領矣、抑洪水於今日、既有禹貢施工次第之成規、無須金簡玉字之神授、又禹之治水、啟龍門、辟伊闕、析底桂、破碣石、鑿三峽、斷七谷、負黃龍、?支祈、功擬於神明、非人力所施、今所疏治、乃沙泥浮積之餘爾、即防海之輪船、施以蒺藜、乘漲汎潮、力以濬之、罅坼稍啟、水隨而盪滌、始於海門以次而上、上流之泥沙雖動、未必一蹴入海、將必復壅於下、逐節震刷、數四?返、盪滌一分、則江流暢利一分、即田廬獲保一分、行之不已、禹一能之、今百之、禹十能之、今千之、不猶愈於蹈堙水之覆轍乎、輪船外以防海、內以疏瀹、江河既無複費、亦不重勞、不亦可乎、若乃穴口之復、必須畚臿之功、然一渠既成、兩岸之隄亦就、澇藉以洩、旱藉以蓄、復饒魚?之益、永世之利也、雖其故道不可復知、所穿皆必破民恒產、然所廢者數十分之一爾、以數十分之力、彌縫其一、必有以處之矣、至所割棄、非謂舉隄壩之田盡委而棄之也、但使水得其壑而止爾、且其所圍者、本皆沮澤、不耐風濤、名為棄之、實則省其播種之資力、不致望洋而虛擲、又得數歲治隄之費、及隄決所失之數、以移徙安集之而有餘、是拔之水中、而登之衽席矣、至於陂渠之修、必蓄水於高源、始蒙灌溉之利、文獻通考、紹興五年、寶文閣待制李光言越境皆有陂湖、大抵湖高於田、田又高於江海、旱則放湖水溉田、澇則決田水入海、故不為?、似無與於導水就下之事、不知禹貢於九川滌源之後即繼之曰九澤既陂、集傳謂九州之澤、已有陂障、而無潰決、則是於洩水之時、即為蓄水之計、使九州之內既不憂澇、復不憂旱、此聖人允執厥中之道、無在不見其權衡、而無俟戰國秦漢穿渠引漕、始知灌溉之為樂利也、__帝王作用、歷萬古而無偏弊、率而行之、兆民永賴矣、其有偏弊待於補救者、皆後之人各出私智、不師古先、自即於偏弊爾、其始非無小利近功之可悅、其繼則偏弊生、而補苴之術出、其既遂積重難返、至於隳敗而不可收拾、凡所立政立事、莫不皆然、而?於神聖之治水、為?古以來興利除害第一大政哉、自隄防水利之說興、凡所規畫、皆知私而不知公、見小而不見大、謀近而不及遠、趨利而不能避其害者也、昔者聖人為陂澤以蓄餘波、而防其太盡、後人為隄防以禦洪濤、而敵其方盛、夫挾土以勝水、鯀所以殛、後世乃竊取其術以顯功名、而偷享其利者、亦且歌謠而尸祝之、以致微禹其魚之報、夫隄防之初、不過懼水之侵嚙我也、習而玩之、因而利之、乃挾隄防以侵嚙水矣、自漢以來、日朘月削、國利其賦、官貪其功、民餌其利、闤闠積為鉅鎮、若江陵之章卜郝穴、沔陽之新堤、廣濟之武穴龍坪、皆商賈輻輳、多至數千百家、皆緣隄結屋、聚落漸成縣邑、如湖北之公安、湖南之安鄉華容等縣、皆所謂排水澤而居者、此積羽沈舟、?輕折軸之勢也、水之為隄防侵削縛束、至於不能舒暢其流、於是湍急震怒、汎濫橫決、不惟所爭於水者、呼吸之間、漂沒立盡、又波及不澇之良田、當年之井牧同歸澤國、倏葬江魚、則又咎隄防之未堅也、天心之不仁而降?也、於是繕潰增卑、歲以為常、上耗　國帑、下罄民膏、以從事於沮洳草澤之間、行險而徼幸、此與積薪厝火寢處其上者、何以辨焉、夫水之有道、猶人身之有竅、日填其竅、烏得不病、既病而猶以通水之劑為迂談、可不為之大哀乎、且夫地有九州、即有四海、有四列三條之山、即有南北兩條之谿壑以洩其水、江有澧沅九江之會、則生洞庭之澤以渟之、有豫章之入、則生鄱陽之澤以渟之故江得以舒緩其流、漢之入江也、曰潛、曰夏、曰沌、皆其分洩之道也、而猶未足以殺其勢也、是故聖人為彭蠡之澤以渟之、為北江以分之、此所以斡旋造化者也、地之有水也、猶人身之有血脈、行於隧道之中、何致汎濫為患哉、是故水不激不怒、不塞不溢、不盡其利、不罹其害、是故經典垂萬世之大法、__江入中國、貫禹貢揚荊梁三州之域、淮海惟揚州、其境北倚長淮、東南盡海、傳曰、南距海、通典曰、東南距海、西至湖北黃州漢陽二府分界之武湖沙口、水經注云荊州界盡於此、?淮水發源桐?、陽邏之長山、亦發脈於桐?、故知荊揚之交在此、考沿革者、皆以黃州府境屬禹貢荊州、誤矣、餘見下禹貢揚州、全有今江南長淮以南、及江西浙閩全省、湖北之黃州府境、及武昌大冶興國諸州縣、河南之光固、粵東之潮嘉諸境、晉後史志每云、五嶺之南至海、並是揚境、通典曰、禹貢物產、貢賦職方、山藪川浸、皆不及五嶺之外、且荊州南境至衡山之陽、若五嶺南在九州封域、則以鄰接、宜屬荊州、豈有舍荊而屬揚此近史之誤也、今按荊州之界止於衡陽、則五嶺之外不隸九州封域良是、但不得以荊境南不及海以例、揚境亦南不及海也、經云、淮海惟揚州、言淮則西北之境可知、言海則東南之境可知、至福建之汀漳二府、及廣東之潮州府嘉應州屬境、在五嶺之第一嶺、即大庾嶺東嶠之東南、非復五嶺之南矣、傳云南距海、言南以該東也、杜云東南、語義尤備、至謂南不及海、則與經違矣、胡氏謂經云東漸于海、則青徐揚之海皆主東言可知、不知合九州封域以言海、則海在東、專據揚以言、則海環其東南兩面矣、春秋吳越、祗古揚州東境一隅爾、秦九江會稽二郡、漢廬江九江豫章丹陽會稽五郡、六安廣陵二國、及江夏郡之東境、皆古揚州、而兩漢皆劃廣陵、隸徐州、至隋始擅揚州之稱、其古揚州始治歷陽即今和州、後治曲阿、今丹陽、最後治建康、又治會稽、皆不在今揚州屬境、今揚州[沿](治)革詳見圖中荊及衡陽惟荊州、傳曰、北據荊山南山及衡山之陽、漢志南郡臨沮縣自注云、禹貢南條、荊山在東北、左馮翊襄德縣下云、禹貢北條、荊山在南、洛水東南入渭雍州?、按襄德在今陝西西安府富平縣西南十里、按南條荊山在今湖北襄陽府南漳縣西南八十里、荊門州遠安縣西北、漢臨沮縣在今荊門州當陽縣西北、漢時荊山在其境、為荊豫二州之界、左傳昭四年、晉司馬侯曰、荊山九州之險也、水經注、?即荊山之稱而制州名矣、故楚也、子革曰、我先君僻處荊山以供王事、唐六典山南道、荊山三面險絕、惟西南一隅通人徑、頂有石室、相傳卞和宅有抱玉巖、胡氏曰、荊之北界、荊山之西百餘里為景山、即荊山之首也、荊山又東為荊門州、又逾漢為安陸府鍾祥縣、又東為京山縣北境、德安府隨州南境、又東為應山縣、縣北有義陽三關、見齊書州郡志義陽唐申州治平靖在縣北六十里即古之冥阨、黃峴又名百雁關、縣北九十里、西至平靖關一百六十里、即直轅、武陽、一名澧山關縣、東北一百三十里、西至黃峴關一百里即大隧、左傳定四年、吳伐楚、自淮涉漢、楚左司馬[戌](戊)請還塞大隧直轅冥阨、自後擊之、三關又總名城口、楚史皇所謂塞城口而入也、又東為黃安縣、有大活關、至西武陽關一百里、白沙關、西至大活關六十里、又東為麻城縣、有穆陵關、縣西北一百里、西至白沙關八十里、關在穆陵山上、或曰齊之四履、南至穆陵、即此、陰山關、縣東北一百一里、西至穆陵關一百里、諸關依山為阻、與荊山東西準望相直、皆荊豫接界處、南界衡陽、大抵及五嶺而止、酈氏曰、古云五嶺者、天地以隔內外、藉此表界、差為近理、史記曰、秦有五嶺之戍、晉地理志曰、自北征南、入越之道、必由嶺嶠、時有五處、故曰五嶺、據水經注、五嶺大庾最東、為第一嶺、在揚境、江西廣東接界餘皆屬荊、第二騎田嶺、今謂之臘嶺、高千餘丈、在湖南郴州南、南接廣東陽山縣界、北寒南燠、氣候漸●、第三都龐嶺、在衡州府藍山縣南、南接廣東連州界第四萌渚嶺、即古臨賀嶺、今名桂嶺、高三千餘丈、在永州縣江華縣南、南接廣西平樂府賀富川二縣界第五越城嶺、在廣西桂林府興安縣北、嶺北一百三十里、接湖南寶慶府城步縣界、東界自麻城黃岡踰江而南為武昌、又西南為通山咸甯崇陽通城、又南為瀏陽、澧陵、攸縣、茶陵、又東南為興甯、桂東、桂陽、又西南為宜章、皆與揚分界、西界經無可見、據戰國時、巴楚分地約略言之、?自巴東踰江而南、為建始、施州、麻陽、沅州、又東南為黔陽靖州通道、以訖興安、與貴州廣西接界、殷制有荊無梁、爾雅漢南曰、荊州漢水出嶓?梁州山也、自嶓?以東至沙口、凡在漢水南者皆為荊州、然則禹貢梁州之地、荊亦兼之、漢志云周改徐梁二州、合之雍青、併梁合雍、未可盡據、漢江夏之西境、及南郡武陵零陵、舜冢郡因以名桂陽諸郡、長沙一國皆荊州境、__史記索隱、汧、壺口、底柱、太行、西傾、熊耳、嶓?、內方、即岷是九山也、古分為三條、故地理志有北條之荊山、馬融以?為北條、西傾為中條、嶓?為南條、鄭元分四列?為陰列、西傾為次陰列、嶓?為陽列、山為次陽列、集傳云、王鄭有三條四列之名、皆為未當、今據導字分之、以為南北二條、而江河以為之紀、於二之中又分為二焉、故有北條大河北境之山、大河南境之山、南條江漢北境之山、江漢南境之山也、今按四列之山、必有三條之水、壺口西傾、其間為河、西傾嶓?、其間為漢、嶓?岷山、其間為江、然漢水入江、江可統漢、故江河有南北二條之目、則山亦自有南北中三條之稱、以江河兩岸而名之、則似壺口為北條、岍岐西傾嶓?皆為中條、岷山衡山為南條、然據漢志北條荊山、南條荊山之語、是大河南北之山皆為北條、大江南北之山皆為南條、內方大別在漢北亦●南條蔡傳二條之中又分二焉、其說可通、_
上某帥書|江忠源|HCJSWXB_RAO_1881|卷七十六兵政七兵法上|忠源以愚昧?力戎行。周旋矢石鋒鏑之餘。兵勇強怯之情形。事功遲速之機會。身所親歷。俱悉於心。竊謂醫者之療疾。知其癥結。而後可施鍼砭之方。匠者之攻堅。辨其膚條。而後可施斧鋸之用。苟有見於細微。宜盡言於鈞座。逆匪滋事以來。竄擾三省。遷延兩年。攻陷城池。凡十餘處。折傷兵勇無算。請餉至數千百萬。非賊眾而我寡。賊強而我弱。賊智而我愚也。其大弊有三。曰軍法不嚴。曰軍令不一。曰軍心不齊。請一一陳之。何謂軍法不嚴。法者。將之所以御眾。使之出入生死。而無敢違者也。將不能行法。是謂無將。兵不知畏法。是謂無兵。軍興以來。法玩極矣。就湖南事言之。全州以失援陷。而按兵者相仍。道州以棄城陷。而效尤者踵起。事機之失。所爭毫釐。如蓑衣渡之戰。賊已挫。宜連營河東。斷賊右臂。道州之役。賊勢本孤。宜分屯七里橋。扼賊東竄。長沙之圍。賊路俱窮。宜紮兵龍回譚土墻頭。堵賊西潰之路。此皆利害昭昭。屢請不報。道州雙牌蓮濤灣六十里之奇險。賊自入死路。而縱之使生。長沙駐兵四五萬。圍守有餘。而開之使逸。士卒以逃死為長計。而臨敵無?心。州縣以避賊為固然。而守城無堅志。所以然者。將兵禦寇皆提鎮大員。權重則意為趨避。位尊則法難擅行。兵志曰。法行自貴。大帥持法以馭偏裨。而後能使偏裨奉法以治士卒。軍營體制。士卒畏千把甚於提鎮。為相管轄者密也。及其臨戰。則必提鎮先退。而後參游從之。參游退。而後都守從之。都守退。而後千把從之。千把退。而後士[卒從之。竊以]為軍法之難立。由提鎮太多之故。宜請宮保奏明。撤退提鎮。飭歸各營。酌留一二老於戎事。略習戰守機宜者。以資彈壓。副參以下。任事敢戰之才。尚賴有之。酌其才能。專其委任。資位較輕。則奉檄不敢遷延。而軍威肅。超擢方始。則臨事易為感激。而軍氣張。然後申約束以勵其心。明賞罰以作其氣。壁壘一新。軍情自壯。較之提鎮。擁虛名以相牽制者。為易收便任之功。又軍興日久。籌餉滋艱。提鎮薪水夫費之需。皆視參游數倍。較其利病。實宜撤裁。此舉既行。而後可立行其擇將之術。大申其立法之權。法立則威行。威行則軍利。古今不能易矣。何謂軍令不一。軍情移步換形。瞬息百變。勝負之機。間不容髮。古之名將。莫不親歷行間。躬冒矢石。故能隨機應變。所向有功。今大帥不在軍中。距賊遠者數百里。近亦八九十里。論地利。則圖繪甫明。而險夷已易。論賊情。則偵探甫確。而虛實已殊。士卒之強弱。既非探訪所能知。將弁之賢否。又因毀譽而多誤。於是不可遙制也。於提鎮之中。另派總統。而其所總統者。亦係提鎮素習等夷。相狎易玩。強相箝制。用法易離。又?大帥出一令。每因不便於軍中。而總統易之。總統出一令。又因不合於大帥。而大帥易之。加以驛遞之遲滯。刻期為難。函札之?來。會意多誤。又其甚者。總統之名。加之鎮將。則提軍易致猜嫌。總統之名。加之兩人。則號令尤多錯誤。名號既設。事勢滋岐。不獨此也。軍中積習。打仗則以敗為勝。獲勝則以小為大。殺賊則以少為多。大帥但據總統文報入奏。功過不明。賞罰因之失當。士卒因之解體。__夫偏裨之帥。尚不易得。忠誠果毅。克勝統制者何人。戎行之士。競思圖功。言語趨蹌。能濟實用者何。事苟非親歷行間。雖至明不能無所壅蔽。宜請執事駐?軍中。事權歸一。號令自明。軍營之耳目一新。將卒之精神一振。然後因地以制宜。量敵以?勝。得一大創之賊。必鳥獸散矣。何謂軍心不齊。軍中兵勇。皆　朝廷赤子。即皆大帥爪牙。故大帥必待之以至公。處之以至平。無親?遠近之分。然後能收使指使臂之助。過無鉅細。密卒親兵。同嚴其罰。功無大小。微員疏弁。同厚其賞。若於所親軍稍有偏重之心。必至在營將士。皆有離心之患。烏都統初到。即帶黔兵。其後總統南路。微重黔兵。而雲南湖北之兵。退有後言。向提軍初到。即帶楚軍。其後總統北路。微重楚軍。而四川貴州之兵。人多觖望。匪直此也。徐大福一守備。賽節相偏重之。而一軍譁然。謝繼超一投效委員。向提軍偏重之。而眾志攜貳。無他。士卒雖愚。偏能伺上人之意嚮。千把雖小。皆能持主將之短長。軍中伍各有長。營各有將。一軍勝則爭起而攘功。一軍敗即按兵而自衛。甚至左進而右先退。以隱為參商。前行而後反郤。以互相牴牾。若再加以畸輕畸重之心。則戈矛起於左右。議論岐於目前。誠恐日後曲為調停。反多難處之勢。執事初到湖南。札飭在事文武。破除積習。互為救援。亦欲眾志成城。大變從前之故習也。而近日人言藉藉。謂執事偏重廣東兵勇。以為必無是事。執事負天下之重望。明通公溥。謁見後?其能協和諸將。以成大功。而人言若此。或者言語之間。於廣東兵勇。微有獎勵。希意旨者。遂從而附益之乎。伏願執事懷大公之心。使新兵舊兵。聯為一體。士心既齊。士氣必奮。庶得軍卒之用。而收底定之功矣。至於散脅從以孤賊勢。行反問以攜賊黨。連營接寨。制賊於負固之時。堅壁清野。困賊於奔流之際。前人成法具在。皆可仿而行之。而酌遣潮勇捷勇。以防異日腹心之患。尤今日之急務也。忠源一介庸愚。執事不以為不肖。留帶壯勇。目擊時事之艱難。心念報稱之無術。揣情觀變。非無機勢之可乘。撫髀捫心。尚覺事端之足據。將平大難。先立壯猷。機宜已失於從前。變通必在賢者。智慮敢希乎一得。圖報或助涓埃。區區之忱。伏惟采擇。_
兵計|何邦彥|HCJSWXB_RAO_1881|卷七十六兵政七兵法上|昔岳飛將有事。必召諸統制與謀。謀定後戰。故有勝無敗。旨哉武聖也。故滅天下之大寇。必計防守遏絕之所。必知衝截攻圍之所。必熟策應掩覆之所。至於大寇利走利守利分利合。皆瞭然心目之間。故曰治軍之道。為計三十有二。一曰和。二曰息。三曰量。四曰忍。五曰弱。六曰彊。七曰致。八曰畏。九曰防。十曰需。十一曰久。十二曰激。十三曰斷。十四曰聽。十五曰詭。十六曰信。十七曰課。十八曰間。十九曰內。二十曰釁。二十一曰偪。二十二曰與。二十三曰善。二十四曰脅。二十五曰假。二十六曰名。二十七曰辭。二十八曰備。二十九曰法。三十曰同。三十一曰本。三十二曰保。__何謂和。上下一心是也。自古未有權奸在內。而大將能成功於外者。未有將相協和。而敵不破?者。大將在外。權貴在內。斯時也。稍與權貴忤。彼將肆然掣肘。敵不可?。故權其輕重。則君父滅敵為重。賂事權貴為輕。吾甯貶小節以抒滅國之患也。然承平無事。則必名節為重。爵祿為輕。貶節權也。守正經也。昔者杜預行之。後儒譏之。未嘗不為之悲悼不已也。__何為息。息民而用之是也。吳夫差視民如仇。而用之日新。是以滅於楚。秦隋已得天下。用兵不息。底於敗亡。故息民者。善守國者也。__何謂量。知己知彼是也。敵強而己足抗之。則可以勝可以不勝。敵弱而己之謀臣不足敵之。則可以不勝不可以勝。敵實而備之者勝。敵弱而攻之者勝。敵勇而計困之者勝。敵之所利。吾則害之。敵之所長。吾則避之。吾之所利。吾慎行之。吾之所短。吾善濟之。故?之曰。君主孰明。將帥孰賢。地宇孰廣。士卒孰精。先於君將?之。次?之地利。?之天時。?之軍令國政。而廟堂勝負?矣。此孫子始計也。何謂忍。孔子曰。小不忍。則亂大謀是也。書曰。必有忍。乃有濟。故能大忍者。可大有為於天下。觀忍之大小以?英雄大小而已。臥龍之智。無耦者也。司馬懿以不戰屈之。至受巾幗而不辭。於虖。蜀轉瞬為晉滅矣。夫非忍之為功也歟。至身抱奇?。披髮陽狂。遯草野。甘心不悔者。知時也。知時則保身。保身則韜晦。忍之為功大矣哉。__弱者。強而示之。弱以驕之。文公退三舍以驕子玉是也。?伯比請羸楚師以張隨。匈奴匿壯士健馬。而漢高被圍之。三者示弱之道也。__強者。弱而示之強也。立軍之道。變幻不測。有以我之散卒?敵之健卒者。以我之健卒?敵之散卒者。始雖一敗。繼必二勝。__何謂致。敵所不戰。致而戰之是也。攻敵所必救。掠敵所必趨。裸體以辱罵。辱書以激怒。佯降以相誘。佯北以相覆。拘使以激忿。伐鄰以來救。之八者激敵之道也。__何謂畏。臨事而懼。好謀而成是也。恃彊者敗。戒彊者勝。恃勝者敗。畏敗者勝。恃險者敗。保險者勝。敗而畏者勝。敗而忘者敗。隨時隨地。無不設防者勝。隨時隨處。不致畏謹者敗。故觀將帥有三道焉。一曰才大小。二曰膽勇怯。三曰心畏怠。__非兵而如兵之謂防。水軍防火。陸軍防圍。軍行防覆。軍追防伏。晝戰防敗。宵戰防?。敵降防詐。險阻防失。退軍防追。遠襲防截。遠行防飢。久攻防援。戰防?寨。困防死?。臥防刺客。飲防下毒。至於守城防敵。則必每?二軍。一主外視敵軍。敢有回顧者斬。攻伐防敗。則必有截。有伏。有誘。有援。有夾攻。有奇兵。有正戰。敢有違軍者殺。未已也。大敗防乘。大勝防襲。軍眾防潰。軍少防圍。大風雪。大雨露。防掩入。錫詔書。飛羽檄。防偽致。一地不防。為敵所陷。一刻不防。為敵所算。之四語者。軍志之鑰。__遲而待之之謂需。德不足。則增修。糧不足。則積儲。軍不足。則修補。此需之己者也。?雄各起。必有傷者。吾俟其疲而攻之。敵人遠來。利在速戰。吾深溝高壘以困之。遇敵可滅不滅之。兵可乘不乘之。坐失事機。貽國家害。此需之失也。何生曰。需有利有害。急而乘之之謂疾。敵援未至。吾急攻之。險阻之地。吾先據之。有輕車捷馬。一日馳二百里者。有?師利兵。一軍而襲國都者。有乘勝擊之。使不得合謀者。有席捲乘威。而勦滅後患者。有乘勝急進。而敵不知備者。有先需而後疾者。需為疾輔。疾為需輔。宜需則需。宜疾則疾。__久者何。持久以要之是也。敵無外援。敵無降志。必度我之力足以制敵。可為之。不然。鮮有不敗者。__激者何。自激以作怒是也。速杞之役。季梁請下之以怒楚師。楚伐庸。師叔曰。彼驕我怒。而後可克。?激將必稱敵之勇焉。激士必辱己之名焉。__斷者何。決也。好謀無斷。每戰必敗。得策?行。每戰必勝。?斷者必合彼之利害衡之。必合己之長短衡之。計之已決。不為小敗沮。不為君命止。不為?言惑。或誘或截。或伏或援。或追或遏。是之謂軍司。當斷不斷。反受其殃。不當斷而斷。亦受厥咎。奉詔班師。中原不復。君子曰。惜哉。岳飛之無斷也。__何謂聽。集思廣益是也。聽於眾則受諫。聽於賢則謀決。聽於能則謀勝。聽於貴則令行。聽於私則大敗。聽於讒則軍離。?聽者必以萬勝萬敗計之。半勝半敗計之。不勝不敗計之。計之已熟乃行之。豈中心無主者可幾哉。詭也者。行軍要道也。故聲東則擊西。聲西則擊東。班師則偽進。急戰則偽退。敵畏吾強。則示之強。敵欺吾弱。則示之弱者。詭道也。敵畏吾強。則示之弱。敵欺吾弱。則示之強者。亦詭道也。知己之所以詭人。而不知敵之所以詭我。一勝一敗。知己之所以詭人。而知敵之所以破我詭者。而我別行所詭。每戰必勝。知人之所以詭我。而知敵之所以防我詭者。而我別行所詭。每戰必勝。不知己之詭人。人之詭我。每戰必敗。迂儒治軍。而曰吾以詭道行之。吾弗屑。是欲滅君父天下也。__何謂信。治軍誓將。賞罰必信。信之在己也。不誅降卒。不掠婦女。曩者有此言矣。而反之。天下將不信而叛我也。帝王之軍。有詭有信。殘賊之軍。有詭無信。迂儒之軍。有信無詭。余曰治國者。信為重。詭不可用。治軍者。詭為質。信為輔。__至於間諜何為哉。有仕於其國。蹈釁以圖之者。有餌其臣僕。漏言於我者。有離其君臣將相之交者。有使人入其境。諜其事以相告者。是謂用間。秦諜襲鄭而晉知之。子元伐鄭。諜告曰。楚幕有烏。是謂用諜。諜者。軍之耳目也。間者。軍之心腹也。吾有謀矣。敵不能間。機密也。故行軍之道。心腹有所未知。臨戰有所不漏。其神哉。__何謂內。奸之在內者也。欒盈之入晉也。因魏獻子伯有之入鄭也。因馬師頡莒嫠婦紡焉以度而破紀鄣。楚子建之母。召吳人而啟之以入郥。今夫謀人之國。而使心腹為之內焉。國必敗。故金人之用秦檜以相宋。而宋遂滅矣。可不戒哉。可不戒哉。__何謂釁。或以內亂。或以外侵。或以年飢。或以遠襲。__何謂偪。孟獻子請城虎牢。諸侯戍焉以偪鄭。晏弱城東城以偪萊。環城堙之。而傳於堞以入萊。是知偪之為道。可不戰而屈人之兵者。__何謂與。與國是也。漢武欲厄匈奴。而攻西域。取車師。以斷匈奴之臂。可謂能軍矣。或遠交而近攻。或左交而右攻。或翦之使微弱。或間之使孤黨。或取所惡以取入。__何謂善。與國雖眾。吾能操縱之也。何謂不善。借敵之兵強我有餘。則為噬矣。__何謂脅。晉伐鄭。秦伐晉以救鄭。宋圍曹。鄭侵宋以救曹。此攻其國者也。晉伐齊。楚伐鄭以救齊。晉伐鄭。楚侵陳侵宋以救鄭。此攻其與者也。魏質徐庶之母。而徐庶降。楚質太公而漢兵退。若是者。脅之道也。__何謂假。假於意。假鬼神吉徵。假物象瑞應。以收天下之人心。是一道也。__何謂名。繼統者利正位矣。放伐者利聲罪矣。草澤利安民矣。名不正。未有能成者也。成之未有可久者也。__何謂辭。作為明示。昭告天下。敵苦稅歛。則曰薄征。敵苦君虐。則曰除暴。敵苦軍興。則曰息民。於是履之以信。天下感之。此辭之大也。至於說敵。亦曰禍福譬之。利害蔽之而已。雖然。恃辭者敗。有辭者勝。__何謂備。未戰備戰。將戰備敗。已戰備敗。軍行備戰。軍止備敗。散地備敗。險地備敗。何子曰。無時不備敗。無地不備敗。有備無敗。無備有敗。太公復起。不易吾言矣。__何謂法。法莫急於講習。法莫大於賞罰。法莫大於賞舉能而罰蔽能。法莫大於任將。__何謂同。一曰與士卒同甘苦。二曰與蒼生同憂患。__何謂本。修德息民是也。知本者。知天下靈蠢。莫不貪生惡死。故遇敵則攻之。遇民則生之。孟子曰。如有不嗜殺人者。則天下之人。皆引領而望之矣。故治亂世者。以殺為輔。以不殺為本。__何謂保。既以武?定天下矣。而不修文德以柔之。未易保也。是故攻勝易。保勝難。取國易。保國難。知其難以圖其易。厥聖哉。__何邦彥曰。不嗜殺人為得天下之本。鑒別智勇。為選將帥之本。爵秩尊卑。為馭英雄之本。賞罰必信。為軍政百司之本。清心寡欲。為修身出治之本。慈化廉讓。為天闔殺運之本。先才後德。為平亂世之本。文武並重。賢能各任。為收人心之本。內外相制。官民遞授。為保天下之本。懼失人心。不得罪於天下。為萬年闢基之本。能知此者。可為王佐。於虖。敬之哉。__　_
擬上某尚書書|王錫振|HCJSWXB_RAO_1881|卷七十六兵政七兵法上|某頓首。謹上書某閣下。某邊隅寒畯。忝居門下二年矣。逆夷狡逞。海疆多事。中外洶洶。閣下司大喉舌。入贊機樞。於國事是非利害。誠未可知而不言。言之不用。而媕以終也。某愚屢欲有所進言。伏思草茅愚賤。驟忝朝籍。豈宜妄議國之大政。今乃不能隱忍。終欲一剖其誠。某自未釋褐之日。熟聞閣下仁明誠?。一代之偉人。國家之楨幹也。曩者奉使東南。還朝之日。海夷甫經蠢動。即嘗越位讜言。今茲晉位益隆。居地益密。正當多事之秋。必當有所斡旋。為國家籌萬全之善策。方去年六七月間。逆夷攻陷鎮江。東南震恐。戰撫之議。待決旦夕。朝廷幾不自安。閣下堅持正論。力阻佞言。退食之餘。憂憤感惻。至於流涕。某聞感激。以為國有人焉。誠前聞之未誣。而一介至愚。獲出於大君子之門之為私幸。而又引領跂望閣下之言見用。庶朝綱立而國勢張。厥後撫議既成。朝廷委曲遷就於外臣之請。舉朝人士。莫敢一言諫止。某不才。椎胸頓足。中夜感憤。維思朝廷念生民塗炭之苦。大天地生成之量。破千百萬之帑藏。以充兇夷之?而淡其禍。此亦　皇上仁慈苦衷。大臣權宜至計。使逆夷獲此。兇燄遂戢。四海晏然。長享太平。豈非臣民之所禱頌。奚必願朝廷重兵革之禍。以成悻悻之怒者哉。乃至於今不數月耳。邇者兇夷駛船臺灣。經臺灣鎮道達洪阿姚瑩等出力剿殺。事聞之日。朝野僉賀。以為國體凌夷。有此一方振作。逆夷當益知感聖人覆載。明中國非誠弱於彼小邦。或者由是兇燄衰。而前盟可守也。孰意逆夷逞不靖之心。挾陰狡之計。重至閩省。請於督臣奏懇將姚瑩等治罪。以洩其忿。此天地所不容。神人所共怒者。微官?賤。未知朝廷何以處此。延頸久之。不料外臣疏至。竟有以姚瑩等妄殺冒功請置於罪者。朝廷飭下閩浙督臣渡臺察訪。內事祕密。未知督臣復奏云何。竊謂大君子立朝左右。所以盡忠而謀國者。斷在此時。伏思逆夷犯順。為中國禁販?土一事耳。前督林則徐在廣州時。圍困夷船。燒銷洋土。逆夷見其防禦嚴密。乘浙江不備。攻奪定海。守臣未能剿辦。即時恢復。逆夷沿海投遞夷書。求將林則徐治罪而索其物價。朝廷?信其言。徑將林督罷任。繼以治罪。自是虎門失守。大遂所欲。旋復亂浙江。破?門?波乍浦?山鎮江。唯臺灣一區。兩獲勝仗。彼逆莫之誰何。夫臺灣海外孤懸一郡地耳。較之江浙閩廣。勢有難支。達洪阿等以一旅之師。儼然不喪一卒。不折一兵。而全郡晏然。此其忠勇材略。宜有大過人者。使沿海守臣。有如若者十輩。夷禍何至於此。方林督定罪之日。朝野上下。凡為君子人者。靡弗同聲慨惜。然罪之者猶得有詞。謂廣東燒土。釁所自開。逆夷牟利。今毀其貨貝。而不復其工本。則無以折其心。而滋擾無已時。不知今於臺灣之事又何說也。豈其冒功妄殺之言果足信哉。自夷般駛犯內地。隳城破邑。傷殘百姓。殺害將士。亦已多矣。一遭內地?獲。則自稱難夷。謂我妄殺。以海外之孤城。逆夷屢至窺覦。而兇鋒?挫。四方守臣。皆如瑩之妄殺冒功。朝廷又何忌哉。__且愚以為今於達洪阿等。不當問其妄殺冒功誠否有狀。而當問其所領之士卒。有無折傷。所守城池。有無失陷。果其師完而守固。固宜有賞而無罰。大抵臺灣地素膏腴。形勢可據。逆夷所覬羡耳。今數駛船其地。守臣拒之不力。則兇夷取其地而有之。拒之力。則又可請於我朝廷使治其罪。將不幸而為守土者。必如何而後可。我　皇上神聖英武。義當大整甲。兵詰逆夷之貳懷。益加重賞達洪阿等。以重一方之守。就令二人者。誠有下干吏議。上瀆皇仁之事。?猶以為功可奪。級可鐫。甚之罪律可加。而臺灣之地。萬不可使去。非唯二人由此披瀝膽肝。其報我聖明者。必有激發其平時忠義之氣。而天下臣民亦可曉然於朝廷愛才重士之意外邦醜類。亦可凜然於國家立法之無枉。而馭將之有方。烏有以敵人之片詞。輒自疵瑕其所柄任之人而去其位者。第慮睿謀未定。或有顧瞻前後。?於利害之臣。復以聖明為天下蒼生惜命。何吝此一二人。而失前此委曲議撫之心。且或曲加媒孽。輒謂達洪阿等果有妄殺。果有冒功。不顧全勢之屈伸。而斷齶於尺寸之長短。萬一聖慮俯從。則何達洪阿等之不可置罪者。逆夷繼此駛船佗境。雖有智謀忠勇之人。又孰肯執干戈。擐甲冑。為國家社稷保衛者哉。某非為達洪阿等負屈。而為四方之為守臣者寒心。非為臺灣惜策。而為國家惜天下之人材與二百年來之士氣也。逆夷之為是計。猶是去林則徐故智耳。豈前事班班可見而猶不之悟邪。今日之計。唯有明諭狡夷。開誠布信。曉以天朝禁販?土。本為百姓吸食戕生。前此彼國不識禁令。乃因外臣毀其貨物。閉關遏糴。致令怨叛。天王軫念小國。償以物價。宥其前愆。令各省通市和好如故。尤宜各安貿易。仰戴天朝仁厚之德。若輒駛船妄犯佗境。彼地方官有守土之責者。出兵?剿職所宜然雖我朝廷。不能禁止。如其有意敗盟。復生窺伺。是彼自尋禍亂。猶將申諭各守臣。復整王師。以彰撻伐。逆夷雖屬兇頑。或亦聞之愧服。至於沿海地方。必當嚴為之備。彼逆用間不行。必且稱兵臺灣。臺灣不能逞志。必又駛船閩廣江浙各處騷擾。以相脅耳。前者林督未去。而廣州無恙。禍在浙江。林督一去。而廣州禍作。漸且及於?門?波上海鎮江。非前車之覆而後車之鑒邪。且愚以為二人者。非唯朝廷用戰守不可去。即朝廷用撫尤不可去。彼夷逞兇肆詐。苟先無以戢其兇而破其詐。豈有能遽服其心者。昔司馬文正有言。今日之事。當以和好為權宜。戰守為長策。方今之務。何以異此。夫朝廷明知林則徐之可用而去之。既覆乃事。今知姚瑩等之可用。而又將去之。坐畏戰守之乏策。思蒙昧以苟安耳。?謂夷雖兇燄鴟張。隳城破邑。實外臣將帥不善守禦。非夷之必不可當也。或謂言者易而行者難。浙江閩廣失守諸臣。未宜盡為怯懦。且如牛鑑在江。裕謙在浙。始皆銳欲破賊立功。而竟坐失陷。此其已事可見。不知此特一隅之見。胡林督之守廣州。姚瑩等之守臺灣。而獨不見之也。懦夫見千人之登崇阜。而熟視不睹。見一夫之蹶平地。則惴惴而驚。承平日久。民見亂不常。將卒知兵者希。人情大抵然耳。__某愚謹就見聞所及。凡逆夷之不足威。中國之可以制勝。至明曉而易識者。請一畢其說焉。夷之所恃以逞其兇者。船與?耳。彼船雖堅。不可以陸行。?雖利。不能以百里。此理甚明。且彼船?皆利於用火。所稱火輪船者。身重能壓颺風。?轟不碎。誠於涉海為宜。至於沿海港?。或有沙淤淺狹之處。則必易用三板船。既小於火輪。數千斤之?。不能載放。而亦不足當一炬之灰。今欲駕銜尾之舳艫。以與角於汪洋巨浸之中。是用吾之短即彼之長。果非勝策。若堅壁以待其來凡彼大船所可至之境。大抵海壖寥?之區。宜稍息偃以避其鋒。及其易船以入吾隘。則據險而與之敵。勢力均耳。至再進而登岸。則彼船與?。皆不能施。彼人猶吾人。彼器猶吾器耳。惡有中華全力。而反為島夷深入之孤軍所困者哉。此愚昧之所憤切。斷以為不足威也。至於中國之可以制勝者。一在募義勇。自彼夷倡亂。與官兵接仗。所在獲勝。而廣東福建。乃數困於鄉民。前歲江浙閩廣。欽差四出。各省徵調巨繁。最為失策。韓愈氏有言。徵兵滿萬。不如召募數千。?中出之將。本不知兵。又不熟悉外省民情地勢。所調之兵。離其父母妻子。以為人捍難。跋涉數千里而來。既懷咨怨。又重困疲。抑且客兵遷地。弗能為良。是以海波之蕩蕩。聞?聲之隆隆。一夫狂奔。萬眾坐潰。徒費國家帑藏。以張敵勢。重民困耳。?者三元里之事。廣東民勇曾將夷目圍困。幾不得脫。近者廣州夷館又被民人焚燒。彼逆皆莫誰何。此亦足見吾民之可恃矣。今者唯宜號召此眾。擇其尤為魁傑者。予以恩施。俾領其眾。分之各處險要碉堡。以當防禦。其餘沿海各府州縣。行用保甲團練之法。布之號令。予之器械。申之賞罰。無事依然比戶。有事一呼立集。富民殷戶。有能出資財充餉饋者。略用各省捐輸之例。量加恩賞。百姓各有身家。各有祖宗邱墓。親族里黨。人心既固。各出死力以相守衛。安見各省海疆。而獨三元里之民之足用乎哉。一在扼險要。各省海疆山川奧阻之區。天之所以限中外也。自昔談海防者。以堵海口為要策。如直隸之天津。山東之登萊。江南之狼山松江。浙江之黃巖溫州?波定海象山。福建之福??門漳泉州。廣東之香港碣石虎門。稽之輿圖。參之聞見。攷之前人論說。皆為有險可守。比年各處失機。如虎門者。直內地自行撤衛。而後夷船駛進。鎮江之破。圖山關最為要口。防兵僅數十人。逆夷乘夜以來。守兵施?。彼猶逡?。未敢即進。迨至遲明。察悉守兵寡弱。然後連檣徑駛。由此言之。苟非棄藩籬。敵固末由逞也。今於各省海濱。夷船進口要隘之處。或憑山險。或擇海?。設立碉堡。安置炮臺。屯駐大隊精銳義勇。於其易船進口之時。施炮轟擊。即使其間有或地勢稍夷。或逼近海?。無高山峻嶺屏蔽。為彼船炮所可及者。竊謂宜稍徙易。以避其鋒。度其船炮所不能及。然後布之精銳。以扼其衝。彼夷見空岸之可肆行。一或登陸。則彼不能逞。而我技可施矣。至於天津畿輔之地逼近京邑。商賈輻輳。逆夷之期至者數矣。吾唯有籌可以禦之之策。斷不能有幸其可以不至之方。某愚又料夷之計亦窮矣。__當鎮江攻陷之日。或謂彼當即駐京口。斷五漕道。或謂彼必馳取江?。據為窟穴。揆其時勢。彼?無不可為而竟不之為者。逆本小國貿易之徒。計止射利。攻奪之地。唯恣擄掠。飽則颺去。非敢長據一地。有佗冀倖之心。天津所以久而未至者。特置此一區為震脅我地耳。果能熟籌備禦。義當望其速來。決一死戰。就使地利天時。或不可測。津門距京師陸地二百餘里。彼遂能牽舟而騁至者哉。一登岸則為?甚易耳。至登岸而不可?。則中國必虛無一人焉。可慮者又豈唯一英吉利。故察地險尤要也。人心固而地險據。是在能簡守臣。某愚以為朝廷無善守禦之法。唯在沿海各省督撫得沉謀忠勇者數人。以為一方之保障。唯於進退舉劾當機之際。必當假以權宜。重之威勢。然後出能有功。語云。閫以外者。將軍主之。前者浙撫劉韻珂所奏。請將鹿澤長舒恭受二人暫停治罪。以任?波定海一疏。誠懇明切。實中機務。而朝廷未允。議者輒曰。其人罪固無可逭也。例固無可宥也。夫功罪者為治之大綱。然朝廷所以明功罪。為萬民勸懲耳。今如劉撫之奏。則二人者實為百姓所深感戴。夫以百姓所深感戴之人。朝廷能棄其罪而用之。較之明區區之功罪。而重失百姓心者。所去不止一籌矣。至於例之一定。可守之於太平無事之日。不能泥之於四方多事之時。可用之於尋常供職之人。不能限之於奇傑非常之士。昔秦用孟明而為伯主。唐用魏徵而為興王。千金巿骨。則千里之馬至。故今日小之如鹿澤長舒恭受。大之如姚瑩林則徐等。皆當釋其?議。略其微疵。以資柄用。誠使各省處置得人。朝夕而講守禦之方。上下一心。內外合力。周子曰。果而確。無難焉。伊古以來。為國家持大計。定大難。未有不出此者。若夫賞罰之出。必速必信。賞不當而罰不嚴。則人思詭遇而求倖生。　今上寬仁不殺。盛德邁古皇矣。唯用兵之事。神武必先。　列祖列宗。成法具在。昨者余步雲之戮市。奕山奕經等之治罪。誠典刑至當。獨惜治之不早。藉令鎮海攻陷之日。馳數行之命。梟余步雲首於軍前。其一死之堅吾軍志。而壯我國威者多矣。志曰。置之死地而後生之。將卒無死心。而能成大功於疆?者。未之前聞。諸葛武鄉侯有言。成敗利鈍。非臣所知。鞠躬盡瘁。死而後已。為人臣子。當以此告於君父。為人君父。當以此告於皇祖。精誠至而神鬼通也。若猶怯?畏葸。志於苟安。怵於目前之勢。不顧理之是非。而顛倒失勢。一旦決裂。至於不測。生何以對於君父。死何以告於皇祖哉。某愚且暗。陳及守禦之策。實見達洪阿等之必不可以為罪而使去耳。今日不罪二人。逆夷之禍即作。天下勢猶可支。今日罪二人等。逆夷之禍不作。天下隱然渙矣。道路之言。有謂瑩等已有旨治罪者。有謂已解質北來者。?以　皇上聖哲。左右大臣。有仁明誠?之君子在。斷不舉措如是。萬一有之。是自毀其牖戶。而召侮予敵人長驅。而入吾之四境。其禍將兆於今日矣。__詩曰。民之訛言。亦孔之將。所以挽回維持之者。實唯閣下。大臣謀國。有能誠懇悱惻。以回天於無形者。上也。諍之以去就。誓之以死生。事之濟而不任其功。事之不濟而不任其過者中也。下無責焉。狂瞽愚惑。所言或有失次。而不能終默然於●下者。冀蒙鑒。以無忘其朝夕近侍。積誠感格之意。或者●●●●。朝廷無有是事。或者言未及陳。而閣下已嘉謀入告。能預用其旋乾轉坤之力。而世不之覺。則尤愚昧之所禱祀以求者也。某不勝區區之誠。肆言瀆聽。唯教誨焉。某實幸甚。__　書成未上。聞已有人先投書某公者。大抵所見略同。後見其稿。特未能暢所言耳。嗣是達姚二人逮京。未及於罪。此書乃遂置之。姑存以誌一時意氣。局外論事。後多弗應。即姚老其人亦大不逮。書中所陳並存。以見知人料事之難。而倖倖者誠未足憑也。自記。_
擬辦粵西賊匪策|王錫振|HCJSWXB_RAO_1881|卷七十六兵政七兵法上|粵西之賊匪為患自道光初年。各府州縣已有結盟聯會。匪徒隱成黨。與私逞強梁。至道光二十五六年閒。左右兩江及府江接境廣東等處。盜風滋熾。行旅戒途。於是?物傷人擄人勒贖之事。所在有聞。被咼旡者雖經控告。而?屈莫由得伸。守土者既艱捕緝。而申詳又多掣肘。大抵覆匿轉相蒙蔽。官威漸損。賊勢乃張。向來粵西凡遇搶?重案賊首。大半粵東匪徒。去年五月間。遂有粵東英德清遠一帶搶匪。竄至平樂府屬懷集賀縣地方滋擾。七月間遽至修仁荔浦縣城。相繼為賊攻破。肆掠南甯。賊首張家祥。最先聚?南甯城外館戶船隻。若使其時調兵勦辦。猶或可以速就殲?。乃當事者不思翦滅。唯圖苟安。總兵盛筠首為招撫之議。俾張家祥投誠。賞加六品官銜。其實賊黨陽為歸順。陰為狡橫。或仍盤踞河干。要官給銀。或仍四出?墟。多方荼毒。於是甯明遷江永康明江龍州馗纛龍憑等州縣廳營。所在陷失。賊匪多至數十股。每股各有渠魁。南甯則張家祥張家復姚有高甯牛仔等。潯州則大頭羊等。思恩屬之賓州。則陶老八。顏亞有。徐亞汶文亞英等。橫州則謝江店方亞庭楊連芳等。梧州則鄧立奇鄧亞八等。平樂則陳亞潰等。眾率千餘人以至數千人不等。所有被害之處。如遷江縣三被賊掠。官民括盡財物。與賊求和。上林縣官被執勒贖。武緣縣官賊至自裁。來賓官吏逃亡。監獄盡脫。?縣城守自縊。知縣被傷。柳州偪近府城都咸堡地方。賊至與官接戰。殺死武弁八人。兵丁數百。太平知府王志和被賊偪死。龍州同知王文元父子殉城。此皆去年夏秋間事。自是以來。賊視攻城剽邑及與官軍對壘幾如反手。凡賊自廣東來者曰廣匪。又曰廣馬。出本地者曰土匪。又曰土馬。廣馬率多悍勇兇橫。土匪半由裹脅?從。凡至一處。必先投書地方殷富紳商。勒索多銀。號曰打單。打單不遂。及至?鬥搜括財物。號曰開閤。賊魁身裹紅綢。腰圍褡包。不著衣?。最為驍惡者號曰拄招。餘眾或裹藍綢。或裹黑綢。身帶利刃。號曰大貨。其與官兵鄉勇相接。首先迎戰者。左執牌。自蔽過身。右執藥包。奮力擲遠。號曰先鋒。鎗?旗幟。諸物皆備。其中長杆丈餘。杪縛鐵尖尺許。每以二人前後交持。恒於鎗銃互施?燄之中。捲至中人。洞穿脅。號曰軋鍼。打單開閤。遂其所欲。安然而去。號曰過閤。稍或不遂。愍焉焚殺。號曰洗平。大抵賊之肇端。皆由會匪。所以平時散在民間。及至起事。一呼立集。其中兇頑如拄招先鋒及長杆之輩。多為廣匪。大都每股不過數十百人。甚至百餘人而已。其餘亦皆土匪?從。以張其勢。然此數十百人。必皆異常猛惡。閔不畏死之徒。所以官兵鄉勇。往往所向不能有功。自平樂南甯等府州縣經其破掠。賊心日益侈。而賊黨日益多。粵西一省。目前自桂林柳州兩府各城邑猶有安謐而外。餘不遭其蹂躪之區。?亦僅矣。　朝廷命將出師。現任提督向榮。身先士卒。從柳州慶遠轉戰橫州賓州一帶。索潭陶旺等處。連獲勝仗。陳亞潰張家盛覃香晚等。迭就殲?。賊勢稍平。乃前　欽差大臣林則徐道卒。提督張必祿繼歿。貴州所調之兵。既頓鋒于金田。雲南在途之師。又失利於果化。__目前賊勢。萃於潯州。金田大股特起。橫踞大黃江者。號稱萬人。南太鴟張尤甚。嘯屯十萬山者。跨連數君邑。當此新任?撫　欽差大臣甫到之日。誠宜沈機審慎。銳力殲除。唯恐調遣紛紜。將卒疲弱。使軍聲再挫。賊勢愈橫。不唯一方之糜爛可憂。抑且禍結兵連。佗省蔓延。尤為可慮。謹蒐撮見聞。揆度情勢。臚列五條。冀當採擇。　一整軍威。方今天下兵威不振。非一日矣。各省皆然。而廣西此時尤甚。兵械既已不精。眾情又復不固。賊易兵而兵反畏賊。其氣更為不揚。夫至此時。而方共咎其訓練之不良。技勇之不熟。不可及矣。顧用之道。唯作其氣耳。昔宋狄青平儂智高之亂。視軍之日。按律殺敗亡將弁袁用等三十人。全軍震悚。余靖孫沔皆為股栗。崑崙一戰。遂成大功。明韓雍破大藤峽賊。亦兵至桂林。先斬失機指揮李英等四人。志曰置之死地而後生。將士苟無必死之心。而能僥倖一日之功者。於古未聞。從來專閫臨事之權。誠有宜操之將帥者。且軍中之律。犯者必死。非若平時案獄。必須?返詳慎。以成信讞而務恤刑。比閱邸抄。如署廣西龍平營都司譚永德湖南桂陽營?將李英皆嘗失律。如果犯情的實。當執事大臣。能以便宜即時就地軍法從事。必能以一眾志而肅軍情。其有軍前出力梟賊?渠。以及文武員弁臨難捐軀嬰城殉命者。尤當逾格大為褒揚。使吾軍將士皆有赴難必死之誠。而無偷活苟生之路。然後軍威大振。未臨戰陣而賊氣已先奪矣。又目前粵賊情形。誠有非專恃乎官兵所能有功者。如祗多方調動。屢出喪失。於事非徒無益。而又有害。必不得已而思徵發。?謂辦粵西之賊。莫善於廣東之兵。彼其性情伎倆。平素相習。利害忌宜。彼此周知。唯當廣東有事。兵力或未能分。然如惠潮一帶清平陸路諸營。宜猶有可徵應之處。其次則福建汀漳泉郡之兵。湖南辰永鎮筸之兵。誠以粵中匪徒。平時鬥狠。唯見閩湖之飄忽。往往為之氣奪。此其五方氣類制伏。?所親見。而未易驟明其所以然者。若雲貴之兵。性習山箐。往往勦辦苗猺之亂。自能得力。以辦目前粵賊。或有未宜。且閩湖兵至粵西。大半水程。與滇黔之奔馳山路而來。勞逸又當有間。故調兵雲貴。弗若調兵閩湖。調兵閩湖。弗若調兵惠潮。選調之方。亦整軍者所宜講也。　一募精勇。古云。徵兵滿萬。不如召募數千。粵西本省兵力既不足恃。即各省調至如雲貴之兵。迭次挫損。非獨兵力之不壯也。亦眾寡之不敵。為今之計。本省官兵。唯當用以守護地方。即佗省調兵。亦止宜以為策應。所專用以勦賊者。唯募精勇為尤宜。傳聞粵中殺賊。官兵弗如鄉團。鄉團弗如壯勇。果於壯勇精加選練。不過一二千人。以長於謀勇之將弁官紳數人。分一二隊領之。勢宜足以辦賊。要在始招之日。厚其養給。弗吝與以資財。既募之後。編以行次。稍明示之紀律。及其臨事。則預為花紅羊酒以犒之。或有死傷。則務為祭埋醫療以恤之。又按其功級而立予之賞。必皆有以得其死心。__唯昔韓雍有云。賊已蔓延數千里。而所至與戰。是自敝也。以一省數十股之賊。而欲立皆掃蕩。所至?戮。?期奏功。勢必有所未能。故當精勇既集。必合用之。而不可使分。擇賊之最大股而尤兇橫者。先專力以勦之。以次唯賊所在。轉戰搜搗。雖數十州縣二三十股之賊。冰消瓦解。不過半年數月之間。可以靡遺。上年楚匪李沅發滋事。粵西堵禦。曾有募勇百餘。而扺賊數千之眾者。實為明效。唯此等精勇。向來雇募按月給工。大概每人每月約銀四五兩至六七兩不等。較於兵餉銀為多。然亦不過二兵以為一勇之用。使調兵一萬。固可得勇五千。以一千之勇按名計之。每月給銀雖七千兩。一年之費。亦不過八萬四千兩。二千倍之。果以一年十餘萬兩之餘。能得二千飽騰敢死之勇以成全功。較於四路調集官兵。宜用財省而得效速。䴗聞目前廣馬之中。大半即為廣勇之徒。或疑其中未可信恃。然其所以為廣馬用者。亦不過利其雇值之多金。剽掠之分肥而已。如前所陳。奪其所憑。以為我用。不唯以賊攻賊。而賊情先得。抑且多一勇則少一賊。而勢自孤。且彼均之得值。其去而從賊。為此饑寒不得已之謀。何若召而為勇。必有踴躍效順之志。二千之眾。數旬可集。同力之師。一將可領。老謀而後動。沈慮而一發。果其委任之得人。?宜指顧以奏功也。　一勸鄉團。往時川楚教匪。為亂多年。獨以堅壁清野之法。始能蕆事。今之粵匪。實大有類於此。?賊滋事以來。焚?鄉村。攻掠州縣。唯以東西竄亂。為其長計。今一省數十股之賊。即有一二千之精勇。轉戰追剿。而各處城鄉。不有鄉團。將賊游魂所至。皆能得食。隨在可以藏蹤。急則挺走。未易於蹙?。緩則潛散。又難於尾跡。此非鄉團之力不可。鄉團之法。昉於保甲。城邑則官紳董之。鄉?則耆老首之。其有荒僻不能自團之處。亦必以小團?於大團。或數小團為一大團。或數十團為一總團。各處情形。稍有異同。責成本地平日公平。明幹紳老遍曉居民。各自保其身家閭里。不歛錢。不抽丁。不令出境。平時分團以自守。有事合團以殺賊。碉堡必堅。丁壯必精。期約必信。稽諸古法。合以今情。而尤必有待於勸者。傳聞粵匪滋事以來。各處鄉團。頗有足恃。嘗與官軍協同堵勦。乃往往失利。則團勇實當其禍。得利則官兵竊據其功。自近日武緣之龍毌墟一處斬獲賊匪多名。曾經申奏外。如從前之象州紳士韋姓。曾以本地團勇。殺賊數百。地方官僅薄給賞錢。遂至鬨散。博白亦有鄉兵踰境殺賊之事。貴縣鄉團最固。與賊深仇。而以官兵不能救應。殊切自危。南?宣化縣境蘇村一處。團勇至數十人。與賊力拒數月。卒以勢孤。為賊合股埽平。所以勸之之道。必自大臣疆吏剴切張諭。或聯絡以揚其銳氣。或獎詡以動其忠誠。或親行按視。以賞罰而加之策勵。至於歉薄之區。素罕殷富之族。一二稍有餘資。又或厚藏而多吝出。使能舉其事者。有所格而不得行。此輩少遠慮而忽近憂。無足深責。又唯官為申諭詳明。示之大義。誘以殊恩。曉以目前事勢。當亦未有不能激發戮力同心者。__獨是粵西究多瘠土。潯梧鬱林數處。猶或勉而自完。柳慶思恩等君邑。斷不足以自給。則其間有為賊所必衝。而又實貧薄不能自衛者。必官為倡捐以助之。或借撥以資之。或徑?大臣疆吏酌發官帑。許其?力以免償。抑竣事而徐繳。至於其中或有為賊所誘。貪利喪良至有形蹟可疑者。許眾團公?。立加剪除。總期忠義相孚。保伍相助。出入相稽。患難相恤。夫使數十州縣。以至各鄉鎮市?莊。數月之間。鄉團齊舉。彼其奸宄既無所容。即裹脅之眾。亦且大半歸於團中。不能從賊。並有不願從賊者。於是土匪自然已消其半。其尚有不悛而為賊者。必皆積猾之會黨。與恃惡之兇渠。彼所至既無頓息得利之區。四方將有窮蹙靡騁之勢。然後精勇覘其所向。而銳力勦之。所在鄉團。與官兵四圍以相策應。料彼烏合。有不魚遊釜中者乎。　一察地形。粵西地形。潯州實居其中為四達之區。最為扼要。目前賊勢。又聚其間。勁軍痛勦。莫要於此。南甯左江重鎮。太平泗鎮毗連。山嶺叢雜。目前賊勢。亦甚猖獗。所稱十萬山者。東連欽州。南界交阯。其中阻深。並有海道。為?賊所自起。此亦必須勁軍痛勦之處。梧州接壤廣東。為賊自東來及其窮蹙東竄所必由之路。又粵西三江至此合流。江步最寬。闤闠叢集。商賈駢闐。亦賊所必覬覦。顧與廣東輔車相屬。且肇慶峽地險最易控扼。似宜廣東一將領兵。由肇慶西來。以與潯州勁軍相應。唯柳州提督駐劄。向為全省重鎮。乃其地瘠苦。弗若潯梧殷庶。目前賊勢又稍不及。似乎情形猶非甚亟。然在欽差大臣現駐於此。因其地而用之。亦甚可有為者。為其踞潯州之上流。通南甯之陸路。又與桂林聲息相通。春水方生。勁軍畢集。窮晝夜之力。不三日間直達潯江。所謂建瓴之勢。猝若雷霆。自天而下。潯賊所聚。當士鼓而殲旃。然後乘勝之軍。溯左江以上至南甯。復能自柳州再出官山為奇兵。由陸取道來賓遷江。達南甯之永?等處。再出奇軍取道慶遠思恩。以達於南甯之隆安等處。以與潯州乘勝之軍相合。南甯既平。搗其十萬山賊巢。然後披勦泗鎮安餘匪。於此或當會合雲南貴州官兵堵截。大抵以所傳說合諸輿圖。未有不先辦潯州之賊。而能辦南甯之賊者。未有不辦潯州南甯之賊。而可以偶勝佗處小股之賊以為功者。至於桂林省會。賊勢稍遠。大吏嚴鎮。紳官練守。出其有餘於潯州勦賊之時。直下陽朔昭平。以達蒼梧。與廣東西來之兵。左右勁軍。探捕梧州鬱林。及與廣東連界欽連等處。賊當靡不就戮者矣。　一務解散。昔人有言。天下之患在於土崩。不在瓦解。方今天下大勢。如前數年海夷為亂。雖為當世。患殊不足慮也。我　國家二百年來。深仁厚澤。雖法制久而弊日生。生齒繁而財滋匱。然而民心永固。邦本不搖。雖不免於瓦解之憂。斷不至有土崩之患。粵賊?醜跳梁。夫何足為深慮。獨以民生日蹙。以至盜賊日興。非唯被害之良民大堪憫惻。即此脅從之黨羽亦足哀矜。甚至元惡大憝。其始貪利恃橫。已罹於刑辟而務自全。其既怙惡習奸。遂甘於強暴而為大逆。要皆起於不自聊生。又有倡為邪僻之教者。啖之以利。誘之以術。以喪其本良。當世大患。孰亟於斯。又孰有可哀憫如斯者。__大臣疆吏。誠宜廣張示諭。剴切開明。其有實因窮困不得已而從賊者。能自歸其鄉井。求保里?首於官長。概予自新。不復追究。於是鄉團既歸其裹脅之徒。而有以相保。召募又分其驍悍之眾。而轉以為良。大股之賊滅。則小股者自懼。然後能收其悔順之誠。已成之賊破。則未成者自消。然後徐行其保查之法。或謂鄉團召募。皆有易聚難散之虞。不知此日之鄉團。即為異時之保甲。至於召募之眾。一俟軍事告竣。或賞功而補之卒伍。已進而以為弁員。或因事而分之調發。久亦歸于馴擾。唯其賊首必須痛懲顯戮。方足以伸　國法而靖人心。即於張家祥雖號投誠。理宜置法。要當使其立?自贖。方免死刑。不然。彼陷惡者稍無懷罪之心。即歸誠者安有感恩之實。至誠斯能格物。善戰莫若攻心。唯在當事善用其權而已。　一凡賊鋒所向。必須城鄉團練。一律整齊。團練本一事。而團與練實有分。?先有團而後有練。團者城?分?。先編戶口。每戶丁壯幾人。按名登簿。每?分派本地紳耆一二人為團長掌之。大鄉分?如城?。小鄉則全鄉為簿。以?於大鄉。而每州縣又擇一二素有聲望老成公正紳耆。為若州縣總團長通掌之。州縣必立總局。各鄉大者。每團各立分局。而必籍其簿于州縣總局。州縣總局。又籍其簿于各省府總局。省府州縣團長。平時聲息相通。局中量各城鄉。自為捐貲若干。歸團長為局中費用。或官為倡捐若干以先之。而不與其出入之數。唯槍炮刀矛旗幟鉛藥等物。必官為監置。取法軍前。延請教師演練以期有用。團中不歛錢。不抽丁。不調出境。平時本地自為稽察。毋使奸宄得以溷跡即本方匪類。亦不能容於其間。賊之?路。自然斷絕。大凡賊所到處。未有不先與其地之痞棍勾連者也。計每一州縣團成丁壯雖極寡弱。率以萬計。大家聲勢聯絡。便已壯盛。所謂團也。無事之日。農工商賈。各安本業。或以時修浚城濠。築立堡柵。有事則於此丁壯中挑選精銳。大扺數千百人。總可一呼立集。且皆本地親戚族黨。聲氣素通。情誼相聯。各有身家。互相保衛。殆未有不同心戮力者。此謂團丁。若其地稍殷實。捐貲充裕。能預於無事之日。練出尤精銳者數十百人。配給器械衣幟。派從教師演習技藝。各令嫻熟以備有事。則謂練丁。?團丁臨時挑集。練丁先期教演。一經挑集。便須口糧資給。棚帳棲止。故有練丁。必須其地稍為殷實者也。賊自出永安後。尤與團練為仇。所過廣張偽示。稱為天團。危言恫嚇。並有所到首先搜殺團長之事。然城鄉團練。堅定不可動搖者。賊往往避其地而不由。緣賊專與官軍為難。而欲愚我百姓。以為煽惑之方。如果團練普律辦成。賊氣已先為之奪。內患既清。外奸自斷。即至賊來。不致紛紛逃散。官吏猶可與守。粵西一省。鄉團大致已成。而練猶有未能。然各府州縣小股湘匪。亦已有官率團練自為勦滅。不假外來兵力者。唯此會逆大股。自永安竄出。所至未能抵禦。當時粵之紳民。未嘗不自咎責。但賊攻桂林月餘。城鄉及所屬。脅從歸賊最鮮。一踰楚境。則匪黨朋興。爭趨若騖。固以楚南邊境。向多不靖之徒。而亦各屬鄉團。未能如粵省稍有規模故也。__一各府州縣。每設防兵一二千人。賊至必不能守。而新調之兵。新招之勇尤甚。新兵未曉賊情。不知戰陣。當此賊氛方熾。未有不聞賊至。望風奔潰者。守土官吏。當兵民逃散一空。而賊眾?至。彼稍知自好者。不願自辱。有死而已。楚南北地方團練。動稱眾有千百。乃實攷之。大扺官紳所招壯勇。?其地方本未成團。安得有練。官紳奉行故事。率以有用金錢苟集游手豪無根據之人。千百為?。給之軍械號衣。敷衍塞責。不知此等無賴無事虛糜經費。擾害地方。有事鬨然而散。甚且為賊所賄賂勾引而為之應。此最各處防堵之大弊也。必如前條。先成團局於衝要地方。預期教演練丁以為備禦。而酌派兵丁一二千。或精銳者數百。互相協守。新調之兵。乘其新銳。宜令歸於軍前。使隨勁旅經歷行陣。而更換軍前征兵之日久稍疲猾者。使為各處防兵。其兵疲猾得歸防所。稍資安息。宜知感奮。而久戰之餘。洞悉賊情。賊來不至紛然猝走。又可以與本地團練講習。預期修築及臨時守禦之方。如或軍前無可抽換。則防所新兵。每隊亦必須擇于軍前將備之能悉賊情。稍有勇略者領之。有城池處先將舊濠清出。加浚深廣。城垛黏補整齊。其兵必令登陴。栖止帳房。預備滾木礧石土囊砂袋等項守具。至於扼要鎮市無城池處。則又必擇形勢札立營壘。向軍門有言。兵必先營而後戰。可謂要言不煩也。　一水路防堵。宜先清船隻。預於要口設立砲台砲船。賊自全州擄船二百餘隻。勢欲浮湘直下。如黃巢故事。及為我軍勦?。僅於東岸缺兵一路。賊乃焚舟。由此而遁。比至永州。瀟江盛漲。守吏將江面船隻盡撤下游。賊不得渡。又復挺走以取道州。是時永州防兵甚單。而城又不高堅。賊勢時雖稍蹙。使得全渡。則事亦未可知。故永郡之得全。撤船之力也。嗣是賊由郴州出撲長沙永興攸縣。所過支江阻隔。而皆得渡長沙。賊又得船數十。用能分占西岸?莊及造搭浮橋。然其窳自?鄉。又復捨舟去矣。不意至益陽之桃花江。而又得船渡。此皆地方之未能實力撤船也。此時賊據江漢。船隻必多如其東下。則必連檣以進。若趨北路。則又未嘗不可捨而去也。淮徐汝潁地漸近北。船隻不多。宜官為經理。預期約束。一有警信。立即撤之。此等地方果能實力。未有不能行者。??機宜坐失。尤堪痛恨。至於長江水面寬廣。沿江設立砲台多。恐賊船乘風順流而下。兩岸砲不能及。此宜擇地之居要。而口岸稍狹之處為之。凡砲台多費工程。徒飾觀瞻。多有臨事不能得濟。軍前設立砲台。率用竹絡編成巨砲式樣。中實土石。圖長不過丈尺。縱橫疊砌。雖千大砲。亦不過十餘巨礅為台。甚或數十小者以次遞減。工程既省。臨事咄嗟而辦。又且易成易毀。並易移動。我用便利。而不患於資敵。唯每設砲之處。必有我兵營壘守護。賊即水陸?進。欲奪我砲。必先攻我營。凡對岸設砲之處。各立二營。大約有兵二千能戰陣者。又得一二勇將守之。可以不敗。一處立營。兩岸可安砲數十。沿江據險。營砲相望之處。如是數重。賊又豈能飛渡者哉。砲船可與砲台相輔。前此長沙城外砲船十餘。皆不甚大。頗能為用。又造之甚易。此十船即在永州時。因調廣西張釗砲船不至而旋造者。划槳不過十餘。船中安砲。亦不過數位。特轉捩輕捷較為易使。聞船之水勇言。砲船利於溯流上攻。以小不利。而轉柁下流。迅疾如飛。敵不能及。若賊船為我轟擊。雖欲返走。逆水不能便利故也。__一水陸防堵。於賊所必趨及經過之處。有鎮市?莊。居積繁多。我兵勢難?守。且其地勢不能守者。必須遷移焚毀。免以資敵。而省府州縣城外?郭街市屋宇尤甚。非但其中儲積恐為賊齎。而其屋宇。賊一據之以為巢穴。可以攻我而拒我攻也。賊至江漢恣掠百貨。充牣必矣。獨火藥宜漸少。非若廣西湖南所至出產硝磺。又漢鎮雖繁富。而谷米向少屯積。若能稟此與之相持。耗其糧藥使盡。此一甚可為之機也。唯北之黃陂孝感。號小湖南。向來產米。東之黃州所屬。亦甚厚儲。如其團堡堅而兵力足。我能固守。使賊不能恣其搶擄。固為上策。固守之法。必先立寨圍賊。濠塹其中。兵練有可立?。乃能時日與之相持。而賊四外靡所食息。自不能以久攻。其各小聚落?莊。必令遷移。歸於大寨。或使入城。從前川楚之亂。清野之法即此。其間或有人心不一而艱於營築。營築未成。而賊至飄忽者。必不得已而焚毀之。或以精卒數百。預期覘賊所向。設為游兵。賊如大隊而來。我兵不敵。許其返走于居民商賈逃避已空之處。凡所積儲及屋宇尚存。趣行焚毀。倘有存留磺藥。則急火之。計賊所至靡所喙息。縱使其能裹糧而行。若徑數百里間原野一空。亦必枵腹而不得前。且其磺藥之日用日少。亦事理所必然。迨其槍砲利器不資。倉卒窮餒之餘。大兵後躡。摧枯拉朽而已。_
書破地雷事|李元度|HCJSWXB_RAO_1881|卷七十六兵政七兵法上|粵寇之陷全州也。穴城寘火藥。潛爇之。聲若迅雷破地出。城塌十數丈。守陴者雜塼石擲空中。賊隨以入。號地雷。及踰嶺涉湘。道郴桂。掠業煤礦者數千人。益叱嗟立辦。墮名城。不可選紀。發而未破者。惟長沙南昌二城耳。若武昌廬州吉安杭州及義甯諸城。主者明知賊用此技。不能禦。坐汔於亡。死數十萬人。烏虖。豈?數不可回歟。咸豐八年七月。余以平江軍三千分守玉山廣豐常山三縣。賊自建寧出二杜關。猝犯廣豐。守者裁五百人。聞警。濟師千人往援。賊圍之三?。我軍嬰守不能下。賊詗知援豐者率自玉山來。玉城虛可襲也。十五日。賊二萬掩至。守卒僅七百。城外民?櫛比。日七里市。三里街。百貨所輳。余親逆戰十里外。斷賊浮梁。賊以步隊綴我軍。騎賊趨上游跐水渡。將薄城。余急入拒守。賊踞西門外市?為窟穴。急火之。燔三十餘戶。賊撲火熄。聚殘甓為壘。穴壁施火?。平擊城上人。我軍堅守兩晝夜。賊忽罷攻。鉦鐃聲雜作。有老卒驚曰。賊今穴地。用鉦鐃掩鋤钁聲耳。昔破吉安義寧。皆此術也。乃懸賞。令壯士縋城破賊壘。余立埤堄間督戰。飛?中左頰。仆。流血升餘。幸斜擊得不死。時十八日曰昳候也。越日。軍士來告地道已逼城。計安出。余裹創?城。知縣袁君翼相顧失色。余忽悟拒之之法。急下令起小西門。汔北門。計城百丈最受敵。每二丈挖洞一。廣二三尺。深五尺許。橫出城根下。勿傷其址。土皆內輦。城以外勿透風。每隊穴洞一。計洞五十。限半日成。違者斬。眾未喻其法也。逾時工竟。問且何為。余曰每洞選壯士。持短兵。晝夜蹲伏其中。飲食溲溺皆更代。賊穿隧至。勿驚。鏦以短兵。可立斃。眾如法行。袁君猶疑畏。余諗於介眾曰。賊之為地雷也。必緊貼城根。忌偏斜。偏則不相直。忌旁泄。旁泄則力殺。計鑿隧必橫長十餘丈。我先伏隧以待賊。是賊隧十丈而與吾遇者五。其尚能逞乎。眾皆譟曰善。十九日日晡。賊穿隧道。將及城。親卒來告。戒勿聲。磨刃以待。俄斜穿及洞。眾躍起。立殪二賊。隧?為賊屍所壅。不能出追。乃灌以水。隧道破。越日。賊渠登南門外塔山隔江望城中。新土纍纍如蟻蛭。知術敗。又三日竄德興。玉山圍解。余上其法於鄂撫胡文忠公。公飛書報曰。子法信善矣。然我軍亦用此制賊。若武昌若吉安九江。皆著成效。今方擣安慶。法為賊得。則吾術亦敗矣。其秘之。余遂絕口不復道。其後安慶及江甯卒用此法下。巨憝殲焉。益服公之遠識也。嘗遍閱兵家言。古法鑿地道。止用以撼城基。或出奇兵掩敵。無潛納火藥轟城者。故備禦之法。於古未聞。嘉慶中王師平滑縣。地雷法始大著。粵寇竊其緒餘。所過多殘滅。然卒以是自斃。天道誠好還哉。是役余情急智生。千慮中偶一得。以所守至約。故立談破賊而不勞。今粵賊已盡殄。反覆思之。無以易此法也。筆之以告當事者。_
與王璞山|曾國藩|HCJSWXB_RAO_1881|卷七十六兵政七兵法上|荊襄扼長江之上游。控秦豫之要害。誠為古來必爭之地。然以目前論之。則武昌更為喫緊。蓋賊首既巢金陵。近穴鎮揚二城。遠處所宜急爭者。莫要於武昌。昔人謂江自出蜀以後。有三大鎮。荊州為上鎮。武昌為中鎮。九江次之。建業為下鎮。京口次之。今粵逆已得下鎮矣。其意固將由中鎮以漸及上鎮。聞九江安慶。近已設立偽官。據為四窟。若更陷鄂城。上及荊州。則大江四千里。遂為此賊專而有之。北兵不能渡江而南。兩湖兩廣三江閩浙之兵。不能渡江而北。　章奏不克上達。　朝命不能下宣。而湖南江西逼近強寇。尤不能一朝安居。即使賊兵不遽渡。湖南竄。而沅湘固時時有纍卵之危。然則鄂省之存亡。關係天下之全局固大。關係吾省之禍福尤切。鄂省存。則賊雖南竄長沙。猶有倖存之理。鄂省亡。則賊雖不南竄長沙。斷無獨存之勢。然則今日之計。萬不可不以援鄂為先籌。此不待智者而?也。足下義氣薄雲霄。忠肝貫金石。望率湘勇三千。即日渡湖而北。與岷樵石樵之師相合。力保鄂城。以固全局。則不特湖南受其利。天下實有賴焉。_
與駱籥門中丞書|曾國藩|HCJSWXB_RAO_1881|卷七十六兵政七兵法上|吳甄甫先生來咨。令張潤農太守王璞山縣丞帶勇前往鄂省救援。其文云武漢之咽喉不通。即南北之血脈不貫。北省如此。南省勢成痞症。不得不急思拯治。自是至當不易之論。想尊處亦必有咨。兼有專?矣。侍日夜籌思援鄂一層。一則以餉項無多。一則以水路無備。故屢思與老前輩商。而終不敢輕發。然細思武昌苟失。則西制荊襄之命。東固建業之根。長江三千里。遂使此賊封而有之。　章奏無由上達。　朝命莫能下逮。不數月間。吾輩遽恐隔置化外。豈不痛哉。以是反復籌維。又不得不出於援鄂之策。蓋鄂省存。則賊雖分竄來南。長沙猶有倖存之理。鄂省亡。則賊雖不分竄來南。長沙亦無獨存之勢。特少延數月耳。唇齒利害之間。此不待智者而知也。侍前所謂要務三端者。城內堅守。止須四千人城外?營。亦止須四千人。非謂四千遂足鏖戰也。但使有一路可通。不使賊兵合圍。則戰守皆有可恃。不必屯兵萬餘以待賊之至也。其水路籌備一端。則聽侍在此興辦。老前輩不必分慮及之。斷不可又派員別為措置。如省城外內僅留兵勇八千。則此外兵勇。似可分三四千援鄂。望鴻裁與提軍及司道諸公熟商。王璞山之勇。止令其招三千。尊見極是。蓋多則難精。即招至三千。已恐其不精矣。_
論攻滑縣賊摺子|陳用光|HCJSWXB_RAO_1881|卷七十六兵政七兵法上|竊以那彥成進攻道口、賊巢全行攻燬、逆賊退屯滑縣勢已窮蹙、指日傳城進勦、?期可復、天威所臨、士氣百倍、?聽鐃歌奏凱、露布報捷矣、臣聞兵法、因時制勝、務審敵情、勝而好謀、其功彌速、今之賊黨、皆椎魯不逞之徒、毫無知識、既已被圍、寧足為患、第恐人急則計生、彼自知必死、或為走險之謀、伺我軍稍懈、?謀衝突、防範一?、或至逸遯、此不可不慮也、臣聞兵法有急擊勿失者、有撤圍破賊者、有用降賊以破賊者、有得內應以破賊者、唐王式攻裘甫於剡、連勝賊、而官軍亦疲、賊請降、諸將以白式、式曰、賊欲少休耳、益謹備之、功垂成矣、賊果復出、凡三戰而?甫、此急擊勿失者也、漢朱雋圍韓忠旋乘城而入矣、忠退保小城乞降、雋不許而連戰不克、雋登土山望之曰、吾知之矣、賊今外圍周固、內營逼急、乞降不受、欲出不得、所以死戰也、不如徹圍、并弁兵入城、忠見圍解、勢必出、出則意散、易破之道也、既解圍、忠出戰、遂大破之、此解圍而破賊者也、唐李愬得丁士良、吳秀琳、李祐等、而?吳元濟、此用降將之效、宋明鎬得貝州民、汪文慶等為內應、而擒王、則此用內應之效、兵機萬變、不可遙度、略舉數端可例、臣按元和郡縣志曰、滑臺城有三重、中小城、滑氏為壘、後人增以為城、高堅峻險、臨河有臺、故曰滑臺、臣未身至其地、若如元和志所言、則雖圍城而未易拔城、臣觀那彥成所奏、第云攻克道口、未必已圍滑城也、如其已圍、則急攻緩圍、兩端宜所審用、如其未圍、則李愬明鎬之謀、或可施行、臣料賊雖勾結各股、未必眾志如一、?彼本以財利誘人而為逆、今當攻掠州縣之後、未必不因爭奪財利而自結仇怨、惟我師攻急、則合謀以拒大兵、我師稍緩、則其中豈無以賊圖賊之人、其脅從之眾、豈無稍明順逆之人、而思逃賊以自歸者、臣料我師必尚未能急攻、則此時正可用間、夫兵法用間、購賞、招降、誘戰、其謀非一、今購賞之策、將兵者未聞用之、而特煩　　皇上之特詔、則將兵者之鮮謀可見矣、前奉首告免罪之　　上諭、聞者咸以為　　睿慮周詳、動合兵機、而皆一本於　　皇上平素好生之德、於此可以散賊黨而固人心矣、臣愚以為滑縣左右、賊固蜂屯、民亦蟻活、可否更請　　皇上特頒密諭、令將兵者廣招謀計之士、與圖破賊之策、不必耑恃大砲轟擊、則有昭果毅之勇、而無玉石俱焚之患、益足以著覆載之仁矣、_
密籌大局情形摺|郭嵩燾|HCJSWXB_RAO_1881|卷七十兵政一兵制上|奏為欽奉　　諭旨。密籌大局情形。恭摺奏祈　　聖鑒事。竊臣五月二十四日准兼署督臣瑞　　知照同治四年五月初八日奉　　上諭直東軍務緊要。曾　　統帶各路兵勇。北來剿辦。需餉甚多。自應寬為籌備。僧格林泌各營官兵。現已統歸曾　　節制。所有山東每月協解該營月餉五萬兩。河南三萬兩。山西二萬兩。?閻敬銘吳昌壽沈桂芬迅即籌備。按月如數解往曾直東軍營。不得稍有貽誤。其兩淮鹽釐項下原飭月餉。曾　　亦可就近酌量提用。惟前項協撥。尚恐緩不濟急。該大臣先就近在江海關稅銀內提銀二十萬兩。以資分給。即?李　　劉　　迅速如數撥解。毋誤要需。並將起程日期。先行奏報。曾　　所帶各路兵勇數目。並僧　　　營中現存官兵若干。每月共需餉若干。著即查明咨報戶部。以便該部覆辦。直東軍餉。戶部無?可提。難以協濟。?閻　　於地丁項下。欠解本年京餉銀內。各扣留五萬兩。以供防勦。其各省應解直隸固本軍餉。報解寥寥。現在直隸增兵募勇。需餉孔殷。若再視為具文。不思籌解。則餉項立見缺乏。?瑞　左　　駱　　李　　徐　　郭　　劉　　孫　　迅將各該省積欠銀兩。趕緊照撥。?期起解。官　鄭　吳　　閻　　沈　　除業經抵撥解過外。各將積欠應解之數。速行籌撥。各該督撫等。務當權衡緩急。顧全大局。不得再分畛域。是為至要。欽此。仰見　　皇上籌維大局。精密詳審之至意。竊臣比聞僧　　　戰歿曹州。愴恨屢日。靡釋於懷。伏承　　聖諭籌撥軍餉。默念事機之旁午。重增　　宵旰之憂勤。旁皇焦急。無能自效。竊以為曾　　接統此軍。其可慮者有三。僧　　　勦辦各起賊匪。專恃馬隊縱橫馳騁。近聞捻匪馬隊。較多於官兵。其勢遂至猖獗。曾　　所部楚軍專習步戰。宜於山徑崎嶇。而不宜於平原廣漠。又楚軍克復金陵精銳之卒。多半散歸。而欲使以步當騎。以驟募之師。當方張之寇。慮非所以制勝。接統各軍。恩誼未足以相孚。威望未足以相伏。取決倉猝之間。指揮駕御。進退從心。恐亦有所未逮。此其可慮一也。曾　　起文臣。部署將帥。爭勝一時。所以能建立功績。攘除大憝者。皆將帥用命之效也。十餘年來。凋殘略盡。僅存者楊岳斌、彭玉麟、黃翼升、劉蓉等數人。皆各獨當一面。無與?馳驅者。曾　　處遺大投艱之地。而無威名素著之將帥與之戮力一心。共濟時艱。此其可慮二也。曾　　始任軍旅。一切自立規模。艱難籌畫。軍情利鈍。與將官會議。而營務處別無文檄。餉糈支放。酌量撙節。取決一心。而糧台別無報銷。凡此者。實由將帥皆所擢拔。兵勇皆所召募。軍餉一切皆所經營。故能緩急足以相維。豐歉足以相諒。今總步騎之眾。以備征討。轉數省之餉。以資供億。規模既異。事勢益艱。而又當兵革繁興。各省一律窮匱之時。此其可慮三也。__臣愚以為曾　　此次辦理軍務。?須建置者有二。一曰設立翼長。曾　　　規模宏遠。居中運量有餘。臨敵指揮。實有所不足。擇地駐?。以為各營根本。行軍之節要。臨敵之操縱。一責成翼長。臣愚以為曾國荃當此任。尤為相宜。惟其名望已立。與曾　　為弟兄。各營將帥。皆能共信。亦恃以權衡事勢。通達軍情。佐曾　　所不及。應懇　　皇上飭令曾國荃前赴曾　　軍營幫同辦理。以資共濟。一曰設立糧台。協餉之應催者。軍需之應籌者。以及支收之繁劇。製造之取給。別簡廉幹之大員司之。庶使曾　　不以糧台事務擾其心。專意經理軍務。臣愚以為降調湖南巡撫惲世臨當此任。尤為相宜。應懇　　皇上飭令惲　　督辦曾　　直東軍務糧台。凡有可以籌畫軍餉之處。聽從便宜辦理。於事?益必多。曾國荃攻城戰野。為勞最著。其克復金陵城池。環攻數晝夜。緣城而入。相持巷戰又一晝夜。兵勇所以利於攻城者。利在得財耳。水陸四五萬人。爭先乘城。誰肯悉其所得之財。輦而歸之私第。又曾國荃所部不過數千人。其餘將帥黃翼升蕭衍慶等。皆別將一軍。亦豈能攘諸將之利。而獨踞之。果有此。則諸將必至憤爭。軍士必至怨怒。而臣函詢黃翼升李鴻裔等。皆力為辨證其誣。臣在軍久。見攻克城池。無有能以利歸公者。處飢乏之時。御召募之軍。其勢尤難。無端蔽以貪汙之名。致令恐懼憂虞。無以自解。臣竊悼之。惲　　久仕湖南。廉明精幹。無賢不肖。皆所深知。其清理積弊。破除人情。崖岸甚峻。躬任勞怨。而無一毫邀名見好之心。臣獨所服膺。勉力企之。而自愧精力百不能逮。乃以偶爾違例之細故。致被有意蒙蔽之汙名。臣以為　國家無事。一切以成例繩治天下。積久法蔽。而名實?乖。整齊變化。責對封彊大吏。苟於例無甚乖忤。不能不稍示變通。以求實有補濟。但辦其心之公私而已。臣往見胡林翼張亮基。用人行政。一切破格行之。兩楚轉旋之大機。實在於此。稍一違例。而責以蒙蔽。使其心終以不白於　朝廷。臣尤悼之。自古平大亂勝大任者。宏亮之才。忠貞之節。常不能見諒於流俗。而持議者遽取反復無稽之言。從容一節之失。加之苛論。消沮士庶之心。而摧折辦事者之氣。此又　　聖明所宜援古證今。深防其弊者也。臣曾隨僧　　　在天津軍營。辦理文案。從事年餘。又與曾　　至交。其於此軍應辦事宜。苟有所見。不敢不一盡其愚。至於曾國荃為人知慮精詳。居家治事。皆有條理。心懷忠義。識解尤絕於人。決非苟貪者。惲　　曾相識京師。并無深交。蒞任湖南。與相見。而於曾　　惲　　辦事之才。與派往曾　　軍營之必有?益。則亦知之甚明。信之有素。謹就愚見所及縷晰上陳。臣自知望淺言微。冒昧?陳。必蒙　　嚴譴。然如臣等輩去一二人。無關　朝廷輕重。而如曾國荃惲世臨用之而必有裨於　國家。廢棄不用。徒為士人所惜。是以願終言之。奉　　旨協撥直隸軍餉。以直隸全境肅清。粵東軍務。層見?出。無憑協撥。今東匪猖獗。直隸籌辦防堵。畿輔重地。自與他省協撥不同。臣謹當會商督臣。從此次奉　　旨之日起。酌量籌解。以冀仰答　　宸?。所有密籌大局情形。謹繕摺具奏。伏乞　　皇太后　　皇上聖鑒訓示施行。謹　奏。_
工藝|朱克敬|HCJSWXB_RAO_1881|卷七十兵政一兵制上|善戰者勝於廟堂之上。其次?智。其次?勇。至於器械。末之末矣。然兵將相若。則器利者勝。器亦將所宜講。夷人利器。用於陸者。曰開花?。曰後門鎗。舟於水者。曰火輪船。曰鐵甲船。曰水雷。曰水?臺。皆威敵制勝。所向無前。中國遣人購買。僱匠倣造。費倍而器不良。非華人之獨拙也。委員之更調無常。工匠之良楛不辨。其志先貳。其藝何由而精。古者百工皆有專官。周禮所載甚詳。今宜稍復古法。設考工之官以領各匠。厚與之祿。而世守其職。則心志易專。功罪易著。行之十年。必不後於島國。至於化學氣學電氣植物地質等學。皆刻楮斲輪之類。精思無不可能。苟利於用。何患百姓之不為。設科設學。任以海疆。徒傷政體。亂風俗。於用人固無當也。?其器皆難成易毀。利少害多。電報鐵路。動費數百萬金。一夫鋤之立廢。不用耕織裁縫刻書製餅諸器。費皆倍於人工。西洋地瘠。專以商賈為生。機器或可營利。中國專以農田為本。機器愈多。民生愈隘。其勢不能強。同自盤古至今。未有以工匠治國者。即西洋各國。其立政用人。自有本末。非僅恃其機器橫行海上也。_
敬陳管見疏|郭嵩燾|HCJSWXB_RAO_1881|卷七十兵政一兵制上|奏為欽奉　　諭旨。敬陳管見。恭摺奏祈　　聖鑒事。竊臣等於二月初六日承准議政王軍機大臣字寄同治三年十二月十七日。奉　　上諭沈葆楨奏。照錄督糧道段起條陳。安置凱撤勇丁事宜原?呈覽一摺。內稱今日各路遣散之勇丁。不下數十萬必有膽略謀勇之輩。投閒置散。必致別生枝節。若將此輩加以豢養。自無搆禍之事。並可責成與地方官吏協同查拿匪類。請酌留各州縣釐金。以供撤勇之用。自提鎮下至都守。均各照本職每年應領俸銀數目。分四季向地方官吏支領。並每名酌加米石。或由釐金稅項下支給。或由丁漕正?報銷。其餘千把及無職勇丁。或全數歸農。或充補兵額。所議四條。立論不為無見。惟酌給俸銀米石等項。為費甚鉅。亟應先事籌畫。方可次第辦理。銷患未萌。著按照所陳各節。妥議章程。具奏欽此等因。同治四年正月初六日。奉　　上諭據喬松年奏稱管帶之員弁。有實缺者極少。遣歸後補缺無期。投閒置散。既無向上之路。並無謀食之方。未免可惜。現請將此項人員。或在立功省分。或在原籍省分。准令歸標學習。如果能勝任。准同候補人員酌補營缺。藉資教練。其有不願歸標者。亦聽其自便等語。所奏不為無見。即著彙入段起條陳。一併明定章程具奏欽此等因。跪誦之下仰見　　皇上邇言必察。防患未形之至意。下懷莫名欽佩。惟是救時之策。貴揆事勢所能行。為政有經。不能每人而求悅。段起所陳。雖為弭患起見。而臣究其利弊。要其始終。覺有窒礙難行者二。有不必過慮者二。行之而仍恐無益者亦有二。請為　　　皇太后　　皇上陳之。__綠營欠餉。各省皆同。即以廣東一省言之。欠餉幾及三年。為數不下數百萬。旂兵之需索。營弁之籲求。幾於無計推延。無詞批復。雖經勉強支持。不至生事。實則可慮之至。不但此也。各路防剿之師。欠餉均已數月。去歲年穀少歉。一切捐輸。皆經緩辦。故籌濟尤難。夫以額設之營兵。前敵之弁勇尚有枵腹之虞。豈獨於名遂身退之官弁。轉能源源接濟之理。如曰雖無其實。姑予以名。必至兵餉勇糧之外。又增一項欠?。是博一時之見好。而貽無窮之後累也。此窒礙難行者一也。承平之世　國家歲入四千餘萬。而所出亦四千餘萬。稍有水旱偏?。即虞不足。至於今日。或?地干戈。或瘡痍甫息。江浙各省。為丁漕最重之地。已蒙　　恩酌減錢糧。即使及早承平。歲出之數。不加於舊。已有入不敷出之患。安能籌此巨?。豢養散勇乎。釐金固不可議停。而用則必須有節。目今需財甚廣。正?既無可挹注。捐輸又難乎為繼。惟恃此箋箋釐金。藉之為補苴之計。臣前此奏請緩停抽釐。所慮至深且遠。若僅為散勇起見。未免錙銖取之。而泥沙用之矣。?乎軍興以來。各路保舉重?。自都守以至提鎮。統計不下數萬員。即照?起所陳。各按所保官職俸銀籌給。一品歲領銀八十一兩。二品六十七兩零。從二品五十三兩零。三品三十九兩零。四品二十七兩零。五品十八兩零。在各該弁按時支取。每月僅得數金。無加於毫末。而　朝廷積少成多。每歲即需數百萬。當此挖肉補瘡之時。於京餉兵餉之外。平添數百萬之餉。額內既不能有餘。額外又無可另取。雖桑孔復生。亦恐無能為役。此窒礙難行者二也。從來散勇之難。不難於有官之人。而難於無官之人。故川楚教匪。平定後。嘯聚為亂。散勇多而官弁少。尤未聞有提鎮?游從而作亂者。蓋豪傑之士。固不以溫飽為懷。即志氣稍下者。一旦名位崇高。亦必少知自愛。若夫桀驁之徒。兇悍性成。如近時江蘇所誅之馮協坤。官至二品。家資數十萬。尚且敢於通賊。則雖加之豢養。亦復何益。如各省督撫。皆不如李鴻章之不事姑息。雖有馮協坤之兇惡。且不足慮。何論其他。此不必過慮者一也。散勇之中。固多智略謀勇之輩。降賊之內。亦正不乏其人。勇固易於嘯聚。賊尤習於性成。今天下當勇之人。莫多於楚。其次則莫如粵。天下首亂之人。莫多於粵。其次亦莫如楚。湖南數年以來。降賊之遣歸者頗多。散勇之被撤者亦不少。仰賴　　天威。從未嘗別生枝節。廣東高州之首民四五萬。由江西江蘇浙江各省撤遣回籍之降眾。不下十餘萬。其散勇更難數計。雖?旗拜會之事時所或有。屢經申明法令。飭屬嚴辦。亦無不隨起隨滅。段起於立功回籍之員。乃為之鰓鰓過慮。不知降眾如林。又將如何籌?以糜之。此不足過慮者二也。__原?謂遣散之後。可以資其鎮撫。不知營官之所以能約束兵勇者。視乎　朝廷之制度。不視乎一人之恩威。常人之情。畏法甚於感德。趨利甚於避害。當其在營。兵勇有趨利赴功之心。營官有賞功罰罪之權。故強者知勸。而弱者知懼。一經散遣。權已不屬。提鎮之與散勇等。__耳。譬之自督撫下至州縣。在官則遞相統屬。罷官則等若齊民。夫以督撫之重。且不能行其權於居家之日。而謂都守以上。能約束散勇於既撤之後乎。此行之而仍恐無益者一也。原?謂可與地方官共圖緝捕。不知州縣有緝捕之責。武營有會緝之責。嚴之以處分。假之以事權。猶且不能認真緝捕。彼回籍都守以上各員。既無處分之可畏。又無事權之可假。而轉欲資之緝捕盜賊。是猶欲前行而?步也。且恐此輩粗人。因之武斷鄉曲。挾仇修怨。紛紛而起。是養之而適以害之。此行之而仍恐無益者二也。總之天下之治亂。在乎用人之當否。所用賢。則紀綱振飭。法度修明。雖亂世亦可以為治。所用非賢。則紀綱倒置。法度廢弛。雖平世亦可以致亂。從古及今。未聞費有用之財。養無用之人。之以利。而求其不作亂者。無論此豢養之名。或非英畏之流所肯受。正恐啟人以輕量之心。殆尤非細故矣。方今內患未平。外患猶伏。正臣子臥薪嘗膽。力求自強之時。非天下已治已安。高談偃武之日。為今之計。與其坐耗經費。仍非弭亂之善方。何如選練精良。預籌防患之實用。其甘肅新疆及雲貴福建之現逼賊氛者無論矣。即如廣東境內現雖無賊。而東則有漳龍之悍逆。西則有岑橫之餘寇。南則有越南之黎匪。無在不須用兵。即無日不當講武。臣選將徵兵。亦未嘗不於遣散勇弁中取材。他若江南安徽浙江兩湖四川直隸山東河南等省。或全境初清。或鄰氛未靖。論者或患其兵氣之未銷。而臣轉慮其武備之漸弛。竊謂各省均宜酌留兵勇。多者萬餘人。少或三四千人。即以各該省在籍之提鎮協?游以下。為營官。為哨官。簡其精壯。汰其老弱。隨材任使。不拘資格。分?省分及扼要處所。無事則恪遵營制。俾就範圍有警則迅赴戎機。無煩徵調。且使將材不致廢棄。軍餉不致虛麋。而天下有備無患。亦可以補綠營兵力之不逮。其月餉即從釐金項下酌量籌撥。而不虞窘乏。二三年之後。天下大定。內外乂安。立即裁撤歸農。亦不患別生枝節。如此一轉移間。化虛耗而歸實用。事易舉亦易停。而不致有牽制之慮。如蒙　　俞允。各省均有募勇舊章。應如何酌量變通之處。請　　旨敕下各省督撫體察情形。妥籌辦理。至安徽撫臣喬松年所陳各節。審時度勢。平易易行。現在各省大略皆係如此辦理。自應如該撫所請　　敕部施行。臣受任封圻。於利弊得失之故。因革損益之宜。不敢不悉心熟籌。用竭兩端之叩。勉抒一得之愚。冒昧直陳。以備　　聖慈採擇。是否有當。伏乞　　　皇太后　　皇上聖鑒訓示。謹　奏。_
整頓營務議|龍汝霖|HCJSWXB_RAO_1881|卷七十兵政一兵制上|某謹案體察晉省防務情形一疏。奉　硃批?即實力整頓毋得稍涉?懈欽此。伏思整頓營務之法。首曰練兵。而其要領一曰選將。其機括一曰除弊而已。近來各省營伍。積習日深。牢不可破。即如營員之補署。不考技藝賢否。以奔走應對為能。而鑽刺夤緣亦間有之。及挑補兵丁。除虛冒廩糧。稽延建曠外。又復以老弱與吸食洋煙者充數。而各署之伴當。以及雜色夫役。占侵不少。復不入伍同操。加以經制月餉。本屬無多。而無名之攤派。一一取給焉。兵丁所得益微。不得不兼營別業以餬其口。於是視訓練為虛文。即按期應操。不過飾為美觀之具。甚且因平素駕馭無方。兵丁挾制其千把。千把挾制其參遊。瞻顧因循。苟且由此而生。廢弛因此而甚。雖經大吏隨時整頓。而相習成風。幾有積重難返之勢。近年迭奉部咨。蒙　奏准防剿之事。武員各歸文員調遣。緝挐搶?重案。不准營弁捏報。協獲挑補兵丁。亦由營員報明地方官揀選等因。原於調遣稽核之中。寓整飭戎行之意。即從前頒行中樞政考各書所以蒐軍實者。條例亦纖悉具備。今欲除積習而挽頹風。亦惟就舊制而申明之。由部議而推廣之。事總期其可行。弊亦去其太甚。但能行以實力。營務當為改色。請撮舉其節目。曰慎補署。課材?。嚴密考。是為擇將之法。除雜派。籌犒賞。禁洋煙。是為?兵之法。和文武。聯兵勇。合操防。是曰化散為整之法。革名糧。核虛冒。稽建曠。是曰化貪為廉之法。勤緝捕。戢縱恣。斥干預。是曰化暴為良之法。挑精銳。習技藝。繕器械。是曰轉弱為強之法。然自古有必勝之將。無必勝之兵。是又在將領得其才。操縱得其術耳。抑更有請者。時窮固不妨補苴法制以救時。而法敝又當損益時宜而變法。竊查山西額設兵丁二萬二千八百五名。咸豐三年裁兵案內。兩鎮共裁去兵二千一百六十六名。於省城添募精兵一千名。實存兵二萬一千九百三十九名。除撫標及兩鎮標額設標兵外。分為四十餘營。再分為各州縣之城守塘汛。以為協守城池監獄。及查挐盜賊。護送糧餉。遞解人犯。傳送營中公文之用。立法之初。原以承平無事。一則散強悍之徒。使無尾大不掉之患。一則塞空虛之地。使無照顧不及之虞。其用意至深且遠。無如日久弊生事。事皆同虛設。轉為缺額影射。老弱充數地步。及一旦征調。往往於各墩汛零星抽撥。兵與兵不相知。兵與將不相識。陣武散漫。心志猜離。在朝廷養兵。原欲收梟悍之輩。以?人之生。及其用兵。不啻驅烏合之眾。而致人之死。以故經制之兵無益。不得已而用召募。召募之費太煩。不得已而行團練。庫帑日匱。賊勢日張。未必不由如此。__竊以為無事之日。兵制合不如分。有事之秋。兵制又分不如合。擬請仿明于忠肅立十大團營之制。於通省營汛中。抽調精壯者一萬三千人。以為選鋒。一千名為一營。立為十三團營。統以副參大將。分布四邊要隘。劃境而守。南則蒲州茅津澤州各置一營。相聯之地。歸其控制。東則潞安盂壽靈邱新平各置一營。北則得勝路殺虎口水泉營。西則保德磧口吉州各置一營。以附近之營兵併之。不願遠駐者。聽於防所另募。平時聯絡一氣。每年冬間與左右鄰營會哨一次。其操練之法。用實藝不用虛套。按日由總統官校閱。習熟勤慎者記名分別犒賞拔補。而嚴重缺額役使之禁。大閱之年。親巡各營。試其優劣。待以不次之賞。必行之罰。期年以後。可以成勁旅。倘一旦有警。如賊來中路。以本路之團營出戰。命近左之團營為策應。近右之營為犄角以佐之。而南北鎮帥。更率銳師以為後援。賊來他路亦如之。逗留爭?。因而失事者。繩以法。俟各省肅清之後。仍歸舊制。如此則每營兵弁。朝夕相依。平日易於稽查。臨陣互相捍?其利一。千人同練。窳惰有所激勸。陣伍亦能整齊。其利二。安心營所。即同土著。水土漸服。疾病不生。其利三。駐守既久。路逕明習。無顧此失彼之虞。其利四。賊去則守。賊來則戰。無調撤奔馳之苦。其利五。門戶既固。腹地晏然。不至一方有警。全局為之震動。其利六。衝途州縣。少供帳車馬之費。官民之困以蘇。國帑亦可節省。於大局尤有裨益。其利七。特思建立新營。事事創始。非得廉明素著。有膽有?之將。不足以資統練而收實效。故昭義軍得李抱真而雄山東。明之四?。得周遇吉黃得功而亦稱健卒。故謂練兵其要領尤在於選將也。且查常例。馬兵月給餉銀二兩。戰兵一兩五錢。守兵一兩。近又遵章扣去二成。縱本營無一苛派。已屬不敷贍養。責飢寒之卒伍。欲令常川操練。戰守兼資。雖日繩以軍法。勢亦有所不行。故再四籌思。練兵必須選鋒。選鋒必須加餉。非奏請將每年籌防經費。仍舊由外截留。厚其?給。即以防兵之費。作練兵之費。勢必仍舊粉飾舖張。徒有紛更改制之名。絕無起弊扶衰之效。以言乎戰則不足。以言乎守亦不能。轉不如循照舊章。補苴罅漏。尚可相安無事也。謹議。_
簡器|李鴻章|HCJSWXB_RAO_1881|卷七十兵政一兵制上|西國水陸戰守利器。以鎗砲水雷為大宗。砲有前後門生熟銕純鋼之分。鎗有前後門滑膛來福之異。水雷有用觸物磨物電氣發火之別。竊嘗考究其圖與器。而得其大?。洋鎗一項。各國改用後門鎗。以其手法靈便。放速而及遠。其舊制前門鎗。賤價售於中國。每為外人所輕。英俄德法美。泰西五大強國也。其後門鎗名目。英之至精者也。曰亨利馬梯呢。其次曰士乃得。俄曰俾爾打呶。德曰呢而根。法曰沙土?。美曰林明登。以利鈍遲速較之。則英之亨利馬梯呢精於俄。俄之俾爾打呶精於美。美之林明登又精於英之士乃得及德法諸鎗也。林明登士乃得二種。近年已運入中國。臣處及沈葆楨。均購存林明登數千枝。上海機器局亦能仿照。惟兵勇粗?者多。士乃得機簧較簡。購價較省。修改較便。現擬令各營酌換士乃得鎗。而閒以林明登認真操習。由漸而精。?令津滬各局。先購林明登造子機器。仿製子葯銅捲。以便接濟。仍與俄領事訂購俾爾打呶鎗千枝。以備將士選鋒者操用。至砲位一項。英德兩國新式最精。德國克鹿卜大小砲五十餘尊。分置大沽砲臺天津防營。其最大者兩尊。口逕八寸。足抵前門砲口逕十一二寸之子力。然每尊價約二萬元。苦於無力多購。或謂鋼砲過大。葯力過猛用久。或致損裂。故英國多用前門熟鐵來福長彈大砲。曰烏理治曰阿墨斯得郎。曰四德活特。三家尤著。大者口逕十一寸至十五寸。重至八萬斤以上。子彈重至六百磅。能打穿二十餘寸厚之銕甲。惟起運維艱。價值尤貴。中國尚無購用者。陸路行仗小砲。則以德國克鹿卜四磅彈後門鋼砲。美國格林連珠砲為最精捷。臣又各定購數十尊。以備遊擊要需。目下滬寧各局。只能仿照十二磅至六十八磅之圓彈銅銕炸砲。淮軍習用已久。勝中國舊制。而不及西洋新式之精。仍擬仿照烏理治墨斯得郎之式。箝以熟銕。而機器未備。外國每造鎗?。機器全副。購價數十萬金。再內洋購運鋼銕等料。殊太昂貴。須俟中土能用洋法。自開煤銕。再添購火爐滊錘壓水櫃等機器。仿造可期有成。若克鹿卜之鋼?。回德活特之熟銕?。係用生鋼生銕鑄成。該廠自有秘法。更未易學步矣。至水雷一項。轟船破敵最猛。從前南北花旂之戰。南兵獲雷兵居多。德法之戰。法國兵艘十倍於德。而波羅的海法艘未能深入。全仗水雷之功。其法分為兩類。一為定而不動之水雷。或連於木樁木排之間。或用錯定其位。使沈水中。或陸地城堡被攻時。於缺口要路安置。此專為自守而設。一為能行動之水雷。或浮水面。順風力飄動。或用機器自行。或於銕船首伸出長竿置之。或專作拖帶水雷之船。此可為攻敵之用。近來格致之學日精水雷之法亦日精。多以強水觸物磨物及電?發火。其觸而發火磨而發火。比用法點放者尤佳。用藥僅五六十磅。無論何種兵船。皆能轟破其底。聞各國皆講求此物。製存極多。其用時必於水中排列數行。每口安放數十具。使敵船疑畏不敢進。滬津各局。現只能仿造其粗者。而電機銅絲銕繩漿皮等件。仍購自外洋。須訪募各國造用水雷精藝之人。來華教演庶易精進。至火器盡用洋式?子火藥兩項。亦係要需。津局有造藥機器四副。日出二千餘磅。已可敷用。惟鎗?多而子彈尚少。滬局僅造藥機器一副。日出無幾。宜添購機器。在徽甯推廣製造。各省防江防海。需用洋鎗?之子藥。均宜設局在內地仿造。否則事事購之洋商。無以備緩急。且閩滬津各機器局逼近海口。原因取材外洋就便起見。設有警報。先須重兵守護。實非穩?。嗣後各省籌添製造。必須設局於腹地通水之處。海口若有戰事。後路自製可源源運濟也。_
請整頓額兵摺同治元年八月十二日|沈葆楨|HCJSWXB_RAO_1881|卷七十兵政一兵制上|為遵　旨籌議守禦事宜、請先整額兵以固根本、　恭摺具陳仰祈　　聖鑒事、竊臣承准議政王軍機大臣字寄、同治元年五月初十日奉　上諭御史華祝三奏、江西福建情形喫重、亟宜訓練士兵以資戰守一摺、沈葆楨在江有年、熟悉地方情事、該省何縣鄉兵最為得力、其紳士中有謀勇兼備者、即著該撫實力訪求、激勵而鼓舞之、令其招集勇敢鄉民數千人、統歸該撫訓練、俾成勁旅、以備緩急、所需餉項、並著曾國藩妥籌酌撥等因、欽此、伏查江省頻年被擾、向藉楚軍之力為之驅除、凡精銳營頭、多在前敵緊要之地、一經掣動、必費許多斡旋、災黎望救情殷、每以後予為憾、臣自入江境、接見官紳、咸以留本地之財、養本地之勇、衛本地之民為請、該御史所奏、可謂詢謀僉同、其法有三善、聞警即發不煩遠調、一也、兵民有桑梓之誼、不致十分騷擾、二也、土著之人事平易於遣散、三也、然有四難、一曰籌餉難、養勇八千、口糧夫價馬乾薪水軍械鉛藥之費、歲計六七十萬、江省民力竭矣、兵燹之後、災疫間作、方拊循之不暇、豈容於丁漕釐金之外、再事誅求、皖浙諸軍、以江省為餉源、解?愆期、各營皆欠至六七箇月不等、若再劃協濟之數、以募新集之兵、萬一前途稍有參差、匪惟大局不堪設想、即江省面面受敵、此七八千人者、豈足以自固藩籬、強分畛域、坐失事機、非計也、二曰擇將難、為萬人之將、必其才識器量、超出萬人之上、人不易知、以一技之長、一言之合、授以重任、鮮不僨事、古今名將、皆由偏裨、洊躋統帥、蓋經事多則才智愈出、成效著則威望日隆、所統之人信之而不疑、而後萬眾一心、如撼山之不可動、今著名將領、當前敵者、既不便改置間散之地、而紳士之公正者、多以未臨大敵、不敢自信、其少年喜事抵掌談兵者、又多不足信、江省前此非無土著之勇、旋招旋散、迄用無成、其明?也、三曰選募難、鄉兵在鄉、休戚與共、故令不必嚴而心、一賞不必重而力齊、聲勢聯絡、動?數萬、所恃在眾、山川形勢、生長其間、所恃在熟、若調之他?、其殷實之家、既不願輕棄本業、其樸野之性、亦不能遽就範圍、紳士以鄉里等夷、威令有格不得行之勢、雖曾經小勝、以之獨當一面、猝臨大敵、勝敗之數未可知也、四曰訓練難、練技練力、可教之平時、練膽練心、必試之實境、凡新募之卒、必參入老營、隨行打仗、方能漸成勁旅、蓋勇怯無形、惟於生死呼吸之?、如錐處囊中、其未立見、勇敢之士、有起家卒伍、不數年而躋提鎮者、相與觀感、?思自奮、其怯懦者、知非偷安之地、不待裁汰而無敢自容、若於腹地設一大營、虛縻歲月、其急欲自見所長者、倦而思去、而甘於坐食者、只以排隊應操為常例、乘堙守?、尚能勉強從事、望其摧鋒陷陣、難矣、常見得力營頭、移置間散之地、一二年即廢弛不可收拾、?未經大敵者耶、__臣愚以為謀江省自立之策、莫如先練額兵、議者咸謂兵不可用、以目前而論、兵之與勇、強弱懸殊、然兵不可用、又不可裁、則　國家養兵、義將奚取、夫兵不可用、非兵之過也、其月餉不及勇糧四分之一、其升途有終身求拔一外委而不可得者、名利俱窮、無怪稍有所長者、皆辭兵就勇、司兵柄者、置之不論不議之列、而濫?行伍者、亦甘為人下而不辭、誠能鼓舞而奮興之、人同此心、豈有不可振作之理、江省地處腹中、額兵較他省獨少、然通省計之、亦萬二千有奇、臣擬嚴汰老弱、增補精銳、分作兩班、一班調省及兩鎮操演、一班留本營汛彈壓、半年一換、除在本營汛者照舊領餉外、其調赴操演者、酌加練費、以資津貼、較募勇之費、不及其半、練熟之後、責成兩總兵輪流帶赴皖浙助戰、俾智勇出眾者、得以及時自效、萬一江省有警、自拔而歸、則士卒皆曾經戰陣、不致畏縮不前、臣竊以為有五便焉、所費少而所成就者多、一便也、尺籍伍符、按戶可稽、將備千把、本有常職、節節相生、鈐束較易、二便也、營汛可恃、土匪不敢生心、稍有萌芽、立即撲滅、銷患未然、三便也、一人學戰、教成十人、臨時慮兵力太單、責成每兵募一精健餘丁、給以勇糧、其事易集、此項餘丁、有兵缺可補、無煩遣散、四便也、行伍精強、將來軍務肅清、散勇有所憚而不敢滋擾、永杜後患、五便也、惟近來賊數動逾十萬、遇有大股、非本省兵力所及、仍不能無藉督臣之援、臣才識之短、時勢之難、均不敢諱飾、只求腳踏實地、盡心力為之、以仰副　皇上軫念東南之至意、除調操及練費章程、與督臣縷析函商外、合將遵　旨籌議緣由、會同協辦大學士兩江總督臣曾國藩、恭摺附驛具陳、伏乞　　聖鑒訓示、謹奏、_
議汰兵疏|曾國藩|HCJSWXB_RAO_1881|卷七十兵政一兵制上|奏為簡練軍實。以裕國用事。臣竊維天下之大患。?有二端。一曰國用不足。一曰兵伍不精。兵伍之情狀。各省不一。漳泉悍卒以千百械?為常。黔蜀冗兵以勾結盜賊為業。其他吸食鴉片。聚開賭場。各省皆然。大抵無事則游手恣雎。有事則雇無賴之人代充。見賊則望風奔潰。賊去則殺民以邀功。章奏屢陳。　　諭旨屢飭。不能稍變錮習。至於財用之不足。內外臣工。人人憂慮自庚子以至甲辰。五年之間。一耗於夷務。再耗於庫案。三耗於河?。固已不勝其浩繁矣。乙巳以後。秦豫兩年之旱。東南六省之水。計每歲歉收恆在千萬以外。又發帑數百萬以賑救之。天下財產。安得不絀。　　　宣宗成皇帝。每與臣下言及開捐一事。未嘗不咨嗟太息。憾宦途之濫雜。悔取財之非計也。臣嘗即　國家歲入之數。與歲出之數而通籌之。一歲本可餘二三百萬。然水旱偏災。堯湯不免。以去年之豐稔。而江浙以大風而災。廣西以兵事而緩。計額內之歉收。已不下百餘萬。設更有額外之浮出。其將何以待之。今雖捐例暫停。而不別籌一久遠之策。恐將來仍不免於開捐。以天下之大。而無三年之蓄。汲汲乎惟朝夕之圖。而貽　　君父之憂。此亦為臣子者所深恥也。當此之時。欲於歲入常額之外。別求生財之道。則搜括一分。民受一分之害。誠不可以妄議矣。至於歲出之數。兵餉為一大宗。臣嘗考　　本朝綠營之兵制。竊見乾隆四十七年增兵之案。實為兵餉贏絀一大轉關。請即為我　　皇上陳之。自康熙以來。武官即有空名坐糧。雍正八年。因定為例。提督空名糧八十分。總兵六十分。副將而下以次而減。下至千總五分。把總四分。各有名糧。又修製軍械。有所謂公費銀者。紅白各事。有所謂賞?銀者。亦皆取給於名糧。故自雍正至乾隆四十五年以前。綠營兵數雖名為六十四萬。而其實缺額常六七萬。至四十六年。增兵之議起。武職坐糧。另行添設養廉。公費賞?。另行開銷正項。向之所謂空名者。悉令挑補實額。一舉而添兵六萬有奇。於是費銀每年二百餘萬。此臣所謂餉項贏絀一大轉關者也。是時海內殷實。兵革不作。普免天下錢糧。已經四次。而戶部尚餘銀七千八百萬。　　　高宗規模閎遠。不惜散財以增兵力。其時大學士阿桂即上疏陳論。以為　國家經費。驟加不覺其多。歲支則難為繼。此項新添兵餉。歲近三百萬。統計二十餘年即須用七千萬。請毋庸概增。旋以廷臣議駁。卒從增設。至嘉慶十九年。　　　仁宗帑藏之大絀。思阿桂之遠慮。慨增兵之仍無實效。　　　特詔裁汰。於是各省次第裁兵一萬四千有奇。　　　宣宗即位。又　　　詔抽裁冗兵。於是又裁二千有奇。乾隆之增兵。一舉而加六萬五千。嘉慶道光之減兵。兩次僅一萬六千。　國家經費。耗之如彼其多且易也。節之如此其少且難也。臣今冒昧之見。欲請汰兵五萬。仍復乾隆四十六年以前之舊。驟而裁之。或恐生變。惟缺出而不募補則可。徐徐行之而萬無一失。醫者之治瘡癰。甚者必剜其腐肉而生其新肉。__今日之劣弁羸兵。?亦當量為簡汰。以剜其腐者。痛加訓練。以生其新者。不循此二道。則武備之弛。殆不知所底止。自古開國之初。恆兵少而國強。其後兵愈多則力愈弱。餉愈多則國愈貧。北宋中葉。兵常百二十五萬。南渡以後。養兵百六十萬。而軍益不競。明代養兵百三十萬。末年又加練兵十八萬。而孱弱日甚。我　朝神武開國。本不藉綠營之力。康熙以後。綠營屢立戰功。然如三藩準部之大勛。回疆金川之殊烈。皆在四十六年以前。至四十七年增兵以後。如川楚之師。英夷之役。兵力反遠遜於前。則兵貴精而不貴多。尤為明效大驗也。八旗勁旅。?古無敵。然其額數常不過二十五萬。以強半翊衛京師。以少半駐防天下。而山海要隘。往往布滿。　國初至今未嘗增加。今即汰綠營五萬。尚存漢兵五十餘萬。視八旗且將兩倍。權衡乎本末。較量乎古今。誠不知其不可也。近者廣西軍興。紛紛徵調外兵。該省額兵二萬三千。土兵一萬四千。聞竟無一人足用者。粵省如此。他省可知。言念及此。可勝長慮。臣聞各省之兵稍有名者。如湖南之鎮筸。江南之壽春。浙江之處州。天下不過數鎮。裁汰之法。或精強之鎮不動。而多裁劣營。或邊要之區不動。而多裁腹地。或營制太破。歸而併之。或汛防太散。撤而聚之。是在兵部之精審。督撫之體察。未可鹵莽以從事耳。誠使行臣之說。缺出不補。不過六年。五萬可以裁畢。以一馬二步計之。每年可省餉銀一百二十萬。十年以外。於經費大有裨益。此項銀兩不輕動用。督撫歲終奏解。戶部另行封存。專備救荒之?。永塞開捐之路。養兵為民也。備荒亦為民也。塞捐以清仕途。尤愛民之大者也。一分一毫。__　　天子無所私利於其間。豈非三代公心。賢於後世搜括之術萬萬者哉。若夫訓練之道。則全視乎　　皇上精神之所屬。臣考　本朝以來。大閱之典。舉行凡二十餘次。或於南苑。或於西廠。或於蘆溝橋。玉泉山。　　天弧親御。外藩從觀。軍容一肅。藩部破膽。自嘉慶十七年至今。不舉大閱者四十年矣。凡兵以勞而強。以逸而弱。承平日久。京營之兵。既不經戰陳之事。又不見蒐狩之典。筋力日懈。勢所必然。伏求　　皇上於三年之後。行大閱之禮。明降　　諭旨。早示定期。練習三年。京營必大有起色。外省營伍。勢難遽?。求　　皇上先注意數處。物色將才。分布天下要害之地。但使七十一鎮之中。有十餘鎮可為腹心。五十餘萬之中。有十餘萬可為長城。則緩急之際。隱然可恃。__　　天子之精神一振。山澤之猛士雲興。在我　　皇上加意而已。昔宋臣龐籍。汰慶歷兵八萬人。遂以大蘇邊儲。明臣戚繼光。練金華兵三千人。遂以蕩平倭寇。臣書生愚見。以為今日論兵。正宜法此二事。謹抄錄乾隆增兵。嘉慶道光減兵三案進呈。伏乞　　飭下九卿科道詳議。斯道甚大。臣鮮閱歷。不勝悚惶待命之至。_
造船|李鴻章|HCJSWXB_RAO_1881|卷七十兵政一兵制上|查布國防海新論有云。凡與濱海各國戰爭者。若將本國所有兵船。逕往守住敵國各海口。不容其船出入。則為防守本國海岸之上策。其次莫如自守。如沿海數千里。敵船數處可到。若處處設防。以全力散布於甚大之地。而兵多力單。一處受創。全局失勢。故必聚積精銳。共保護緊要。散處即可固守等語。所論極為精切。中國兵船甚少。豈能往堵敵國海口。上策固力不到。欲求自守。亦非易言。自奉天至廣東。沿海袤延萬里。口岸林立。若必處處宿以重兵。所費浩繁。力既不給。勢必大潰。惟有分別緩急。擇尤為緊要之處。如直隸之大沽北塘山海關一帶。係京畿門戶。是為最要。江蘇吳淞至江陰一帶。係長江門戶。是為次要。__?京畿為天下根本。長江為財賦奧區。但能守此最要次要地方。其餘各省海口邊境。?為布置。即有挫失。於大局尚無甚礙。惟既欲固守。必須將所有兵馬?位。軍械輜重。?工局物力儲備堅厚。雖軍情萬變。而不離其宗。　廟謀閫算。平昔之經營。臨事之調度。皆不可一毫錯亂。道光二十二年。夷船入長江。而全局始震。咸豐十年。夷兵犯津通。而根本遂危。彼族實能覘我要害。割我命脈。而我所以失事者。由於散漫設法。東援西調。未得全力聚於緊要數處。今議防海。則必鑒前轍。揣敵情。其防之之法。大要分為兩端。一為守定不動之法。如口內?臺壁壘格外堅固。須能抵禦敵船大?之彈。而?臺所用?位。須能擊破銕甲船。又必有守口巨?銕船。設法阻擋。水路?藏伏水雷等器。一為挪移泛應之法。在兵船與陸軍多而且精。隨時遊擊。可以防敵兵沿海登岸。是外海水師銕甲船。與守口大?銕船。皆斷不可少之物。矣現計閩廠造存輪船十五號。內有二號已在臺灣遭風損壞。滬局造成輪船六號。內有二號馬力五百匹。配?二十六尊。與外國大兵船相等。其餘各船。皆僅與外國小兵船根?相等。然已費銀數百萬有奇。物料工匠。多自外洋購致。是以中國造船之銀。倍於外洋購船之價。今急欲成軍。須在外國定造為省便。但不可轉託洋商。誤買舊船。徒縻巨?。訪聞兵船及銕甲船。以英國為最精。英之官廠公司廠。均以造銕甲之優劣相與爭衡。日新月異。應揀派明於製造?知兵事之員。選帶學生工匠前往。由總理衙門會商駐京使臣。移知該國兵部。俾得親赴各廠考究。係何等船制最為堅緻靈捷。?宜於中國水道者。與其議價定造。即將帶去華匠兵士附入該廠。及武備院學習造工。?講求駕馭操練之法。俟成船後配齊?位。隨船回華。庶有實濟。而中國船廠仍量加開拓。以備修船地步。至擬設兵船數目。如丁日昌所稱北東南三洋。各設大兵輪船六號。根?輪船十號。合共四十八號。自屬不可再少。除將中國已造成二十號抵用外。尚短二十八號。竊謂北東南三洋。須各有銕甲大船二號。北洋宜分駐?臺旅順口一帶。東洋宜分駐長江外口。南洋宜分駐廈門虎門。皆水深數丈。可以停泊。一處有事。六船聯絡。專為洋面遊擊之師。而以餘船附麗之。聲勢較壯。約計定造銕甲船。每隻需銀百萬兩。內外已費不資。只有先購此項。分年籌辦。其有餘力。再置他船。或因閩滬各廠陸續仿照兵船。總以足成四十八號為度。雖守口大?銕甲。即所謂水?臺。亦係西洋新製利器。以小船配極重之?。輔助岸上?臺。四面伏擊。阻遏中流。能自行動。最為制勝。凡要口須添設一二舟隻。聞在外國定購。每船連?。約價銀十餘萬兩。但笨滯不能涉海。須將?位銕甲分拆。[運](連)載來華裝配。應俟委員到彼。一併察辦。如價省運便。陸續再購造二十號。分布南北各口。抑或由外洋購大?。由華廠照式仿造。銕船更可次第添置。至丁日昌奏稱裁併五十號艇船。可養給一號大兵輪船。裁併十號闊頭舢板。可養給一號根?輪船。計各省沿海水師舊制各船縻費。以之供養四十八號輪船。尚覺有盈無絀等因。查同治十一年五月。臣於覆奏船政事宜摺內。擬請裁撤各省艇船。即以各船修造養兵之費。抵給輪船月費。經總理衙門議令各該督撫奏辦。迄今?未議覆。今添購銕甲等船巨?。必須另行籌集養船練兵一切費用。應如丁日昌所議。請　旨?下江蘇山東浙江福建廣東沿海各省。將舊置及新添紅單拖罟艇船舢板等項。分別裁併。專養輪船。以免虛縻。而資實用。_
上某制府論禁鳥鎗書|楊士達|HCJSWXB_RAO_1881|卷七十四兵政五保甲上|運河舟次獲接溫顏。重士之誠。深荷深荷。自移節南來。新政所敷。僚屬震悚。下風逖聽。仰企難名。但聞查繳鳥鎗。督責嚴急。士達竊以為過矣。敢布其區區達聞。深明政體者。能毋戾於法之中。而曲通乎法外之意。寬嚴張弛。與時消息。是以利興而民不知。害去而民不病。故政有宜嚴者。有不必嚴者。方今吏治廢弛。?胥刁民。敢於玩法。此正子產用猛。諸葛武侯治蜀不數赦之時也。則嚴宜。至於查繳鳥鎗。無所用其嚴。且不獨鳥鎗嚴禁無益也。即軍器亦然。何則。　國家休養生息二百年。士民之感戴　　皇仁已深。即偶爾蠢動。半皆官吏之激變。斷無因藏有軍器。遂敢於謀逆之人。其忍於叛逆者。梟獍之性自外生成。私鑄鳥鎗造火藥。必在深山邃密之地。禁之將無可禁。且作亂亦不專恃鳥鎗火器也。試即往事論之。秦始皇銷鋒鏑。墮名城。收天下之兵。聚之咸陽。而陳涉之徒。斬木為兵。揭竿為旂。良將勁兵。竟莫之能禦。此豈軍器未禁之故哉。王莽時禁民不得挾弩鎧。徙西海。隋煬帝制民間鐵?搭?之類。皆禁絕之。尋而海內兵興。隕身失國。元代興國軍以籍兵器致亂。陳天祥權知軍事。令弛兵器禁以從民便。境內遂平。此非確証乎。近年那公彥成之督兩廣也。海寇黃茂高等就撫。呈繳大小?二百四十七位。軍械一千九百。使盜賊之軍器果能禁。則茂高呈繳之器何自來。前提督李長庚。偏裨時言於閩督福康安曰。長庚破家為　國。船既自造。無資於官。惟火藥非私家物。願有請。福公乃檄沿海郡縣長庚所在。調用軍火。不限多寡與之。自迂拘之見而論。以末秩而擅調軍火。私造兵器。豈不大干例禁。而福文襄用之不疑。李忠毅行之不顧。卒建平海盜之巨功。由是觀之。嚴禁鳥鎗。殊非經國之遠猷矣。嗟乎。良民所恃以防盜者。鳥鎗軍器耳。盡良民之鳥鎗軍器而繳之。是奪良民護命之具也。盜賊所以尚畏良善者。以有鳥鎗軍器耳。民間皆無。而盜賊獨有之。是授盜賊以柄也。擅賊威而奪民救。其害可勝言哉。前明邊境多故。令山西州縣鄉村築堡以守。民間無弓弩火器。敵入守空陴。坐視遭屠殺甚慘。總督翁萬達。始令民堡備兵械。積矢石。防禦遂固。一利一害之間。固前事之師也。乃談經濟者且以軍器為深謀遠慮也。於是御史奏請禁民間私藏火器矣。又奏請禁民間私藏抬鎗鳥鎗予限呈繳矣。立法不可謂不嚴。而江淮之鹽梟。鳳?之捻匪。粵閩之奸民。挾鎗?橫行於白晝者。至今如故也。論者其亦聞盧樞之事乎。後梁時吳禁民私畜軍器。盜賊益繁。御史臺盧樞建言。今盜賊滋多。宜教民戰。且善人畏法禁。而奸民弄干戈。是欲偃武而反招盜也。宜罷私蓄兵器之禁。團練民兵。使之習戰。自衛鄉里。從之而盜遂稀。不師盧樞之故智。反戔戔然以禁軍器為得計。是蹈公孫宏之陋。而為邱壽王之所竊笑也。或謂　功令所在。誰敢不遵。此又未知立法之本意。且不明乎法外之意也。__律例雖禁私藏鳥鎗。仍許深山邃谷及附近山居。用鳥鎗驅逐猛獸。又甘肅毗連番回處所及濱海地方。需鳥鎗守禦者。皆許報官製造。原　　聖人立法之意。既杜小民作奸犯科之萌。又慮良善無守禦之具。酌其通以便民用。　國家之愛民。可謂至矣。嘉慶六年。陝甘總督長麟奏請遴員查民間砲銃刀矛實數。俟教匪平。可按籍而稽。　　詔曰。安民必在擇吏。誠得良吏。自可鑄劍?為農器。否則斬木揭竿。豈條例所能禁止。?山谷居民捕鳥獸備虎狼。不可無兵器乎。大哉　　聖言。可為萬世帝王法。在長制府之奏請豈不自謂政要哉。而　　　仁宗睿皇帝燭照無遺。故知　　功令雖禁。非　　聖朝之初意也。閣下即申行禁令。亦宜曲通乎法外之意。以寬行之。寬一分則良民受一分之賜。今乃督責嚴峻。查獲鳥鎗器械。?加酷刑。胥吏因緣為奸。苛索重賄。是病民也。獨不思宵小之徒藏匿深山大澤。私造利?長矛。何嘗畏有司之禁約。惟善士良民。守分奉法。家無寸鐵。?忽之間。盜賊突至。赤手空拳。東奔西竄。賊能縱恣殘民。民無所恃禦。賊財帛被劫。牛種遭奪。歸怨於上。相率為非。田地日荒。稅日減。豈細故哉。斯言也。非士達之私言也。康熙中于清端公成龍。嘗痛切言之。清端一代名臣。文集具在。可覆按也。士達草茅下士。無足齒數。獨經濟之學。究心十載。深惜閣下當代重望。出於此舉。或者屬弁奉行不善。非公本懷。用敢冒犯嚴威。一陳固陋。惶悚惶悚。_
上督撫憲緊要事宜歸入善後籌議五條|魁聯|HCJSWXB_RAO_1881|卷七十四兵政五保甲上|謹將寶郡目前緊要事宜。就卑府管見所及。有當歸入善後章程一併籌議者。酌擬五條。恭呈　鑒核。__一善後章程應通盤籌畫。以期一勞永逸也。寶郡轄一州四縣。幅遼闊。民猺雜處。毘連粵西。自藍正樽曾如炷等迭次滋事之後。刁悍之風。日甚一日。比年滋事雖俱在新甯。而寶屬所慮。實不止新寧一縣。訪聞武岡一帶痞棍。藉保地方民食為名。私立關卡。沿河阻搶。與?浦黔陽交界之區。尤匪徒叢集。若不乘此通盤籌畫。徹底查辦。不特患等養癰。?恐憂在眉睫。__一地方痞匪請大張告示。俯准就地懲創也。痞匪愍不畏法。由來已久。若拘泥成例。一一辦案。不特訟獄滋繁。囹圄充塞。而且情重法輕。稽延時日。惟有挐獲審實。登時處死一法。方足以快良民之心。而懾莠民之膽。擬請　憲恩俯賜大張告示。俾地方官有所遵循。而匪徒稍知敬畏。此亦先聲奪人。辟以止辟之意。__一慎重緝捕。擬酌籌經費。俾資召募訓練也。痞匪之多。由於地方官捕挐不力。其捕挐之不力者。半由無人。半由無費。訪聞此等痞棍。多有軍械。呼嘯成?。動盈千百。斷非差役所能捕挐。若輕易會營。不特犒賞維難。而且事多牽制。且營兵衙役之中。即大半與痞棍通氣。擬仿照苗疆練勇。量為變通。酌於鄉勇中選募五百人。配給衣器械。府州縣分領。隨時訓練。專司捕挐痞棍匪徒。不准承辦差票。各縣所領。春秋二季。送府考?。寶慶府所領。由長寶道考?。若地方官督率有方。認真訓練。其收效可與鎮筸練勇相等。即訓練亦必有方。究係本地壯健之人。而以之捕挐痞匪。較之兵役。亦易得力。惟寶慶雖屬猺疆。究與苗防有間。若歸　部議。必格不行。而整頓地方。似非此不可。且此項經費。雖為數不貲。然一二年間。果能匪棍絕跡。即可徐議裁汰。較之頻年竊發。重煩徵調。所省較多。惟目前如何籌措。應否歸於善後案內核議辦理之處。伏候　鈞裁。__一各縣城垣宜修葺完固。以壯保障觀瞻也。新甯城樓上年兵勇圍攻時。放火燒燬。固應趕緊修築。即寶慶郡城。週圍查勘。亦坍頹過甚。不特保障所資。抑且觀瞻所係。或籌?興工。或設法勸捐。均屬目前要務。再新甯衙署。及千總營房考棚。多被匪徒折毀。均係棲止公廨。且亟須開考。似應請飭其迅速興修。歸於善後案內辦理。__一各縣保甲應認真編查。以備荒政棘手也。保甲之法。本為弭盜安良之善政。惟地方官奉行不善。假手丁胥差保。則無益於民。而徒滋騷擾。寶慶地方。最慮旱災。當此豐稔之時。民情尚易浮動。若稍值偏歉。人勢洶洶。匪徒從中播弄。非易釀成事端。擬乘此大兵甫竣。將各境匪徒盡法懲辦之後。即督飭各牧令教雜編查保甲。先訪每鄉公正紳耆。交給牌冊。告以清理地面保護身家之意。其十家之中。互相查填出結。一鄉造完即將簿呈繳。地方官便道抽查。量加懲勸。倘十家之中。有不安本分之人。其劣跡昭著者。准紳耆送案懲治。若劣跡未著。而紳耆但不敢保結。即令其九家互結。此一家另自出結。隨時察看辦理。寬其期限。不許在官人役干預。愚民雖難與慮始。易與圖終。但得一二鄉辦理妥善。則各鄉自踴躍從事。一半年之間。果能次第辦竣。則丁口之多寡。戶口族之強弱。孰貧孰富。孰莠孰良。可以按冊而稽。瞭如指掌。匪徒固無所容身。而荒政亦有可藉手者矣。再戚令籌議善後章程內開擬請改食粵鹽一條。查食鹽口岸。奏案恐難遽改。惟是灘高路遠。淮鹽從無運到新邑。而小民苦於食淡。不能不藉買粵私。痞棍藉緝私為名。私立關卡。糾眾阻搶。利之所聚。眾爭趨之。此弊一日不除。新甯之患一日不了。至應如何辦理之處。并乞　鴻裁。_
上裕中丞論防禦事宜書|楊士達|HCJSWXB_RAO_1881|卷七十四兵政五保甲上|昨承旌?下顧。委巷增輝。並荷再詢地方利弊。?以團練事宜上陳。意有未畢。請暢論之。江西東連閩浙。西接荊湘北控淮右。南通交廣。固川陸一大都會也。然而僻在南服。川谷環縈。藏淵萃藪。芽檗易萌。防禦之道。當豫庶消患於無形。且夫思患預防之道。城可恃者。則以守城為安。城不可恃者。則以四鄉為守。江西當吳楚閩粵之交。萬一有事。腹背受敵。郡邑城池。不皆可恃。是莫如守四鄉。保甲者。鄉人所恃以無恐也。今雖通省奉行保甲具文。近者海氛不靖。幾於遠近騷然。急宜整頓。以收保甲之實效。整頓不必拘十戶為牌。十牌為甲。十甲為保之舊。但隨其村落所在。設立村長。村長之多寡。視?莊大小為準。立?長由公舉不由官。務使各相董率。又發給印單。按戶書其姓名習業。申禁令。嚴稽。是雖未足以弭盜。實足以懾土寇之氣。遏大盜之萌。何則。盜賊入境。必恃內應。猶物必先朽而後蟲生。果能嚴行保甲。按戶編籍。出必稽其所自往。入必詰其所自來。則內應無由生。奸細蔑由匿。?索既除。雖大盜亦不敢輕入。此保甲足以守四境之大驗也。若夫江南沿海團練之法。宜就其地勢所便。合數?團為一總。而於各村中設立練長練長。即以村長承充。其人必公舉有威望且公正服眾者。以專責成。至?境接壤之處。又必細察情形。某地為要害處所。某鄉某水某山為出入往來必經之道。則於某處設一大總。而使附近各村應之。一?有警。首尾策應。鄉自為守。人自為防。無徵發之勞。有敵愾之用。既省軍。尤資捍衛。雖未足以破賊。固可以作官軍之鄉導。壯官軍之聲勢矣。行團練。不許蓄大?以杜奸萌。但戶出一丁。授之器械。使習於家。以時日集而教之。視藝之高下為賞罰。寇至則閉寨登陴。而官出精兵以牽制賊勢。寇攻則救。寇退則追。俾奔竄而不得反襲。俾枵腹而無所得食。然後因敵之勞。而以逸勝之。伺賊之匱。而以飽勝之。此團練之益也。雖然。未可恃也。左氏傳曰。鄖人軍其郊。必不戒。兵法自戰其地為散地。?自戰其地。則室家妻子之戀。足長其怯而餒其氣。餒且怯。未有不僨事者。今試行團練之法於四鄉。而鄉村之中。近者相距一二里。遠者十數里。地隔力分。非若兵弁之萃於一營。充村長者。皆鄉曲交游。非若弁員之臨其屬。有嚴法重罰之可鼓其氣。且寇盜之來。飄忽無定。或夜深劫殺。或分道剽掠。鄉村不習金鼓。膽氣未堅。各顧其家。易至潰散。散則力弱。如獵狐兔。昔嘉慶間川陝團勇。死於教匪者以千百計。職是故也。故欲行團練。莫如奏請築寨。查寨保之築。當嘉慶初教匪雲擾。秦蜀楚行之。頗著成效。今試言其利。州縣城垣。廣隘不同。其必不足以容一縣之人則同。且距城遠者。雖欲入保。寇至有莫及之勢。惟四鄉寨堡一立。則室家皆聚。鄉勇無內顧之憂。人心自固。不憂潰散。其利一。寇盜往往因糧於我。故以掠地為能。惟聚鄉?之老弱婦女貨財米穀收入寨堡。則敵野掠無所獲。其勢易饑。不能久淹。其利二。勸一邑之民捐輸修城。則鄉居造為城郭。無與於鄉之說。觀望勿前。惟隨所在都鄙興築寨堡。又不假胥吏之手。則事必易集。其利三。有此三利。何憚不為。且夫練兵貴練其。數者練之方也。膽堅則志奮。志奮則事濟矣。然築寨非團練已成。則始事之防禦不備。團練非寨堡已固。則臨事之呼應不靈。寨堡非董率有方。則未事之渙散不一。相其宜。酌其通。率此以往。庶其有功。抑又聞之。世俗狃於習。故難以慮始。非以威制之。則令不行。而臨事制變。先在乎賞罰嚴明。重賞之下必有勇夫。儲賞之費。不可不豫。顧富人多吝。未肯輸貲。破其慳貪。損其有餘。勿事姑息。以成大防。是在良有司。迂謬之見。惟閣下採之。_
弭盜論上|楊士達|HCJSWXB_RAO_1881|卷七十四兵政五保甲上|天下之患不勝防。而防患不一其術。有智者於此。其謀甚迂。其收效也甚遠。自海疆滋擾。徵兵之檄。交馳於道。人人皆侈談平夷。而漢奸海盜。皆莫為之所。則所以防患者未周也。方海上全盛時。沿海居民。造作小巧技藝。皆於洋舶行銷。中土無足輕重之物。載至外洋。價且十倍。泉刀流通。衣食途廣。間有莠民。皆不足以成巨患。今則百貨不通。民生日蹙。嗜欲熾於中。凍餒迫於外。其相率為盜也。固然無足怪。是故患莫大於愚賤咸不樂其生。道莫先於使盜賊重愛其死。開其求食之門。廣其謀生之路。俾黠者有以養其欲。愚者有以食其力。則身家顧戀。而莫不愛其死。愛其死。而後懲創有所懼。有所懼。而後防患之術有所施。防患必自沿海團練始。團練之策行。而後以民衛民。非以兵衛民。今徵兵雖眾。然兵多獷悍。所以衛民。適以擾民。以衛民者擾民。是助漢奸而樹之幟也。惟行團練。則民自為戰。即寓兵於民。其練總之雄桀者。大府以時獎勵之。明以鼓其同仇之氣。?以化其作奸之萌。所以懾外夷而靖洋盜。壯軍聲而固民心者。莫善於此。若夫從逆之首惡。通夷之巨?。非沿海團練所可禦者。則用重典以威之。威明而海盜之難弭者亦弭。抑吾聞漢曹參之論政。曰無擾獄巿。市獄奸民之所容也。參可謂知政體者矣。今天下有法所宜禁。而不宜驟禁者。此?不肖所聚託。衣食所資倚也。必驅除而盡奪之。數十萬人者將安往乎。閩粵居民。食外夷市舶之利者。百餘年於茲矣。一旦驟為之防。而不思善其後。是驅海濱之民而為盜也。有病者於此。瘍生於肘臂。鹵莽而潰之。勢必蔓延於心腹。為害益深。昔明懷宗中。西秦饑。諫官劉懋請裁驛站。兵部復日夕搜括浮餉。於是游民藉食驛糈者無所得食。與汰餉潰兵皆叛。流寇遂不可制。此豈非明效大驗哉。且夫漢奸之於人。猶毒藥之於草木也。毒藥入口。未有不傷人者。良醫用之。則有以彰斬關奪隘之能。然則勿以漢奸而棄之。收其才者。以為國家之用。是在封疆大臣矣。_
弭盜論下|楊士達|HCJSWXB_RAO_1881|卷七十四兵政五保甲上|以漢奸海盜為可用。漢奸海盜之心庸可測乎。不可測且不能制。烏乎弭。是不然。記曰用人之智去其詐。用人之勇去其怒。用人之仁去其貪。夫使詐使怒使貪。在所以馭之而已。椎魯下材。苟得衣食足矣。至於豪俠大盜。其譎足以傷物。其才足以自見。其心常欲役人以自養。平居瞋目攘臂。如豺虎之在山林。咆號思食。而又饑渴之。未有不噬人者。昔晉逐欒氏。樂王鮒謂宣子曰。盍反州綽刑蒯。勇士也。宣子曰。彼欒氏之勇也。吾何獲焉。鮒曰。子為彼欒氏。亦子之勇也。其後卒有入?之難。宋韓范不用張元吳昊。夏人用之。大為西患。彼宣子韓范知州綽刑蒯之罪在必逐。與張元之狂不可近。而豈知其患至此哉。且夫謀大事者不惜小費。故重賞之下。始有勇夫。?夷之犯粵東也。募漢奸三千人。月給工食銀十圓。而我兵月餉不及三兩。是以水師不用命。關提督至於敗沒。以豢養之水師猶且若此。而?漢奸耶。不見夫臂鷹乎。鷹之性。饑附而飽颺。獵者持其韝而飽飼之。鷹雖縱。終莫之能逝。以為必颺而舍其韝。則無是道也。故馭漢奸海盜之法。厚恩感其心。使勿終渝。重威懾其氣。使不敢動。威明恩著。而使具奸盜之才者盡其用。精兵必出其中。驍將亦必出其中。其不為吾用者●之。其不才者又有以養之。俾無失所。猶曰沿海奸民皆為夷用。豈通論哉。_
答某友書|熊少牧|HCJSWXB_RAO_1881|卷七十四兵政五保甲上|書至承詢保甲事宜。知邑侯舉行保甲。聞足下賢能具禮。屬為保長。此周官黨正閭胥鄙師縣正之職。與州縣相助為理者也。保甲法自成周。迄兩漢後魏盛唐明初皆循之。勸善良。詰奸慝。課作息。謹守望。以鄉人治鄉人。耳目近而情誼親。洵政之至善於民有利而無害者。然而行之或恐其擾。而弊且滋甚。則董事不得其人耳。廉明公慎如足下。既嘗取于清端陸清獻張清恪王伯咨諸儒先之論。研究其理。隨時制宜矣。迂疏如不佞。亦勤勤焉就而商之。抑何虛衷歛氣。必求無美之弗備哉。因辱下問。敢舉所目擊而惄然私憂者。與參末議焉。吾鄉距行臺省百里。川原明秀。田壤沃饒。居氓業耕讀。頗知自愛。無奢靡呰窳佻儇之習。乃歲久齒繁俗替。濡染洊深。其不軌有三端。及今挽之。或不至江河日下乎。一洋煙之流毒也。鴉片製自外夷。購以重值。燖為膏。偃臥即鐙燭力吸之。熱蓄五內成癮。按時必吸。斷之則疾垂死。面黧形槁。萎苶不任操作。始為豪有力者能致。寖假中下戶皆?之。老少男女。貪嗜無忌。津亭?肆。設館為囮。士落殖。農輟耒。婦休蠶織。迨卓錐無地。錮癖轉增。黠而穿窬。賤而倚市。罹罪罟斁彝倫。勢不至轉棄溝壑不止。嗟乎。狡夷造此以厲中國。其深謀譎算。豈僅在囊括內地之財貨而已哉。乃闇者不悟。甘以身殉。此輩原無足惜。其隱禍忍思之耶。一神祀之?瀆也。里有社蜡大儺報司嗇宣時氣禮也。至若民所瞻仰。民所取財用。暨以死勤事。以勞定國。禦大菑。扞大患。在祀典諸神。則天子諸侯建國置都。設廟祧壇。墠而祭之。以為民祈福。非閭閻所敢擅祀。沿至近代祠宇。所在多有。謂忠孝節義。秉彝攸好。瞻禮足以興發其志意。顧慕之可也。奚祠為。即祠之。蘋藻以昭忠信。君子亦嘉予焉。顧今之奉神不然。廣廈文榱。瑋閎輪奐。雕塑土木。魁然鬚眉。瓊弁衣。金輿纈幔。又或磔髯努目。或靚飾仙姝。咸幻變有生氣。儀仗之盛。僭踰無等。歲正月初吉。天貺日。中秋節。必出行香。靈旂辟塗。葆蓋簇列。鼓吹風曳。鑪煙霧噴。遠近結綵龍攢護。有長至十餘丈者。鳥鎗雖厲禁。亦盈千累百。響震山谷。觀者舉國若狂。抵迎祀之家。牲牢犒勞。壺?之費。眾視其豐嗇為喜怒。每行香一次。綜計所耗。不下三百餘萬錢。歲歲有贏無絀。神聰明正直。其能罔怨恫乎。他如爭道忿?。歛貲乾沒。以致囂訟牽連。在所不免。尤可?者。村人寒暑遘疾。輒禱神夜醮。縛一豕。覆以病者褻服。鉦聲角聲刲豕聲巫師唱喝聲交作。比?亞旅。秉炬火讙?。馳幽谿叢薄。呼魂歸魂歸。病者[呻](伸)吟?蓐。如癡如夢。幸而遇醫霍起。推功神佑。往往有禱未畢而奄逝者。余一鐙兀坐。幾於無夕不聞。嘻。神耶魅耶。人為之耶。又烏從而知之。蓋鄉愚惑於石言莘降。史冊可徵。而僧道復侈言因果報應。以投其好而堅其信。列子謂楚人鬼班。固謂湘沅之間重淫祠。繇此觀之。信矣。右二端皆足下聽?所及。盍達之令長。令長因達之大吏。嚴加法禁。庶弊可去其太甚歟。顧嘗究推其故。要緣於不明理。不明理。緣於不讀書。不讀書。緣於不擇師。故吾終舉一端。則塾師之濫忝也。古者家塾黨庠術序。務延鄉大夫之賢而老者主之。凡入大學。遞升俊選士者。胥自小學植其基。觀漢之專師。宋之大儒。初必循循焉小學是講。所謂登高自卑。陟遐自邇也。即今制以科目取士。求工帖括。其師類能則古稱先。訓門下士。精探六經四子書之旨。發而為言。因文見道。故常成就偉才。明體達用。為國家楨幹。詎意教術流失以來。小學悉廢。村夫子冬烘頭腦。授受庸猥。甚至屠酤小販。方外飢寒無賴之徒。茫不解少儀內則弟子職為何語。亦抗顏號召童蒙。以資糊口。所課別有俗本。訛言破句。鄙倍不倫。彼田翁圃叟。利其值廉而禮簡。使子若孫從之游。卒之呫嗶二三年。仍一丁不識。或稍長知自振勵。時過無及。且童時先入者為之主。心蔀日豐。夫何怪其瞀於所處。不審其義之當為不當為哉。然則塾師之關繫。良非淺鮮。天下事有似輕而實重。似緩而實急者。此類是也。足下周循梓里。所接晤諸父老。可將擇師之道。懇切申明。將教修經正。經正民興。前二端亦不待懲誡而媿悔自生。他日采風。使當頌吾鄉為小鄒魯矣。以外若武斷鄉曲。開場縱博。訟師土猾。私習天主等教。保甲條約已詳。不贅。_
覆文任吾書|曾國藩|HCJSWXB_RAO_1881|卷七十四兵政五保甲上|團練之事。極不易言。鄉里編戶。民窮財盡。重以去年枯旱。十室九饑。與之言歛費以舉團事。則情不能感。說不能動。威勢不能劫。彼誠朝不謀夕。無錢可捐。而又見夫經手者之不免染指。則益含怨而不肯從事。故國藩此次辦法。重在團。不重在練。團者即保甲之法也。清查戶口。不許容留匪人。一言盡之矣。練則必製器械。造旗幟。請教師。揀丁壯。或數日一會。或一月一會。又或厚築碉堡。聚立山寨。皆大有興舉。非多歛錢文不可。方今百姓窮困。無生可謀。治之者當如養久病之嬰兒。攻補溫涼。皆難驟進。風寒飲食。動輒為咎。故鄙意重在團。不重在練。抑且不遽重在團。而先重在辦土匪。我不能有利於民。但去其害民者而已。而害民之中。又擇其尤甚者。如尊書中所謂會匪頭目。搶案首犯。斬刈無赦。其餘可宥原者。皆行保釋。最為得體。舍粵匪而求脅從。舍豺狼而問狐貍。此近來大不平之事也。勸捐之說。苦無簡明條例。不足取信於鄉人。條例必頒自戶部。乃可據為典要。此間亦無刊定要例。不若就鄉人所願為之官願得之封典。告知省城主持此事之人。然後較量多寡。以定從違。其可捐之戶。亦須擇其尤富者。至少亦須大錢一千串。乃可起捐。庶小戶無勒派之弊。而　國帑有尺寸之補。李筱泉年兄。醇厚明白。僕所深知。若得諸君子相助為理。必有可觀。足下所代作告示。都為妥善。惟第七條按戶出丁。到處練藝。尚與鄙見不合。鄙意各鄉但行保甲之法。團而不練。惟城廂則操練一二百人。以資剿辦土匪之用。待歲月稍久。民心信從。然後層層引入。庶費不多而事易集耳。_
飭辦保甲示附條約|譚鈞培|HCJSWXB_RAO_1881|卷七十四兵政五保甲上|為剴切曉諭事。照得安民莫先於除盜。除盜之法莫良於保甲。乃地方官屢經舉行。迄未能收實效者。則以稽查之不嚴。賞罰之不明。又無端人正士以襄理其間。無怪乎良法美意。竟等虛文也。今本護院倣照于清端保甲成法。略為變通。並列條約四十則。札飭各州縣認真舉辦。每月本護院派員?查一次。嚴為稽考。所有門牌?張。一切用費。均由官捐廉。不擾民間分文。倘有書差地保人等。藉端訛索。許汝等鳴官究治。合亟通行出示曉諭。為此示仰城鄉市鎮居民人等知悉。自示之後。務須遵照後開各條。實力舉行。以期莠除民安。風清俗美。本護院有厚望焉。　一每十戶為一甲。十甲為一牌。十牌為一社。每甲設甲長一人。每牌設牌長一人。每社設社長二人。戶屬於甲。甲屬於牌。牌屬於社。以聯指擘。而資統率。　一社長應由地方官選舉。無論有無功名。必須品望端方眾所信服者。方准給諭承充。甲長牌長。則由社長選擇誠實可靠之人經理。　一每甲遇有形跡可疑之戶。牌甲須先認真查明。取有切實保結。方准給發門牌。否則稟官驅逐。倘有徇庇查出。惟牌甲長是問。　一窩藏盜賊之家。難瞞左右貼?耳目。昔于清端守江甯。曾有九家連坐之法。行之有效。惟坐至九家。株連太廣。今擬酌坐左右貼鄰。責令攻訐。以歸簡易。　一左右貼鄰。如查有匪徒。即密報社長。送官審訊。一經得實。大盜賞錢十千文。小竊賞錢四千文。倘敢知情容隱。別經發覺。從重治罪。如僅失於覺察。薄罰充賞。　一每牌公製銅鑼一面。遇警即鳴。遇有盜□□齊力?捕。以盡守望相助之誼。　一每甲每夜輪出一人。於四五更時。互相?緝。雇人代替者聽。或每牌公雇更夫一名。公點明燈一盞亦可。　一候補各官及現官幕友。與曾經出仕之鄉紳。本少與?舍居民往來。應仿照京城辦法。令將本宅自行稽查。?人有犯。不與相干。其派人支更等事。仍同齊民辦理。　一歇店各立循環簿。將住客來歷。逐一登記。以憑稽查。　一社長如辦理二年著有成效。由該縣詳請分別給予六七品功牌。牌長甲長。由縣給予花紅銀牌。以示獎勵。倘未能得力。或營私舞獘。一經發覺。輕則撤退。重則嚴辦。俾昭勸懲。　以上十條。責成州縣遵照舉辦。奉行不力。立予撤?。　一不准搶孀逼醮。　一不准誘拐婦女幼童。　一不准溺斃嬰孩。　一不准開設?館賭局臺基。　一不准容留妓女土娼。開設花客?。如有買逼為娼妓者。准赴社長投首。當官給賞擇配。　一不准尼菴邪淫。如有買逼為尼者。亦准投首。照娼妓辦理。　一不准迎神賽會。婦女入廟燒香。　一不准聚眾歛錢。唱演花鼓戲文。　一不准私開小押。重利盤剝。　一不准行使小錢。私鑄小錢。　一不准包攬錢詞訟。　一不准棍徒酗酒。詐擾鄉?。聚眾械?。　一不准私宰耕牛。開設牛鍋。　一不准婦女撒撥。藉故訛人。　一不准寺廟庵觀。容留來歷不明之人。　以上十五條。如有犯者。責成社長密報地方官。以憑查拿究辦。徇隱不報。發覺一體重懲。　一勸敦孝友。　一勸睦親族。　一勸讀詩書。　一勸興禮讓。　一勸勤耕織。　一勸崇儉樸。　一勸習生業。　一勸完賦。　一勸息訟。　一勸戒洋?。　一勸辦育嬰。　一勸辦恤嫠。　一勸惜字紙。一勸惜米穀。　一孝弟節義。足為閭閻矜式之人。由社長赴縣呈報。詳請獎勵。　以上十五條。均責成社長牌長勸辦。__　_
政論|方濬頤|HCJSWXB_RAO_1881|卷七治體一原治上|天下不患無政。患無人。無人則政弗舉。雖有政如無政也。處積重難返之勢。際委靡不振之時。而有心世道者。殷然以復古為念。慨然以救獘為懷。曰是非改絃而更張之不可。夫更張豈易言哉。唐虞尚已。三代秦漢六朝。以迄唐宋元明。史冊所載。政治得失。班班可考。有因有革。有損有益。不能強而同之也。君明臣良。則紀綱立。法度修。君闇臣庸。則紀綱廢法度隳。政之得失。勢為之。時為之。而寔則人為之也。開創之初。匹夫崛起。削平大難。混一海內。豪傑景附。人材眾多。當國者率皆老成厚重。閎識遠慮。為之頒禮樂。宣詔令。典章文物。燦然大備。於是乎政無不舉。則得人之效也。降至守文繼體之君。傳不數世。即於怠荒。雖有公忠體國之人。一時嬖佞宵小。竊柄弄權。勢必傾軋排擠之。使不為朝廷用。乃得悍然囂然。變易成法。顛倒是非。舍仁政而尚苛政。去德政而出亂政。罷善政而生?政。天怒人怨。民不聊生。盜賊起。潢池鼎沸。縱令張皇補苴。而人之云亡。嗟何及已。政之失也。人失之也。居今日而言井田封建。人未有不笑其迂者。乃別創名目。妄談經濟。則有世郡縣罷監司之說。廢制藝試策論之說。停折色寔倉儲之說。收場課裁鹽官之說。近則更有用西法圖自強之說。議開礦興大利之說。於虖。言政者詳且盡矣。試平心論之。其可行乎。其不可行乎。其行之果有利乎。其不行之果有害乎。抑數說之外。遂無一救世之方。中興之策乎。上下三千年。綜覺廿四史。為政者要在通達治體。審時度勢。持以有恒。矢之無倦。不可愛古薄今。不可矜奇立異。不可因大。不可以私害公。君臣交儆。中外乂安。無他道也。魯論一書。內聖外王。為萬古不易之準則。即使宣聖復生。亦安能再議井田封建哉。任人不任法。勝於任法不任人。固無俟局外紛紛饒舌也。一家之中。賢子孫恪守祖宗成法。而修其廢墜。厥後必昌。家國焉有二理歟。吾惡夫世之論政者之不識時勢也。故質言之。顯言之。以告天下。以為為政者勸。_
論課良吏|舒化民|HCJSWXB_RAO_1881|卷七治體一原治上|山東曹邑沂?濟各屬。界近江南。捻匪最多。大聚則盈千累百。小聚亦數十成?。無非以劫掠裹脅勒贖為生計。加以連年黃水淹浸。蟲傷歲歉。濟東武臨各屬偏隅。波及者不下數十處。幸而高塽之地尚有收成。其被淹而未涸者。村莊盧舍蕩。然父子夫妻離散。自經溝壑者。不一而足。萬一再遇荒歉。此種無業無食窮民。既不能易子析骸。坐以待斃。能不聚而為匪。結而成梟。所以捻徒或不盡有。而土匪則無地無之。設一處有藉口之端。不免各處有招呼之舉。爝火燎原。蟻穴潰川。不敢謂無其事也。此非有實心為民父母者。如星羅碁布。參錯其間。憫百姓之瘡痍。拯閭閻之疾苦。而又為之分別緩急。寓撫字於催科。俾民生國計。兩不相妨。其何以靖叵測之心思。消?醜之觀望哉。則惟有慎課良吏一著。使之鼓舞奮興而已。昔郝雪海中丞撫廣西。嘗讀其統籌國用全局一疏。中有何必仗節擁旄。而後為討賊之人。陷陣衝鋒。而後為討賊之事。中外大小文武各官。其所行合理。不合理。皆足以討賊。皆足以致賊也。此實探本之論。然則有韜?者。縱使聲威並著。足以斬殺生擒。固超?邁眾之才。尚非正本扶元之上策也。夫治盜賊。如治痰涎。養良民如養津液。善醫者。不能使痰涎化為津液。當無使津液盡化痰涎。蔽痼甚者。不事攻?。則痰涎之凝結阻隔。無由而開。既攻之後。元氣無不受傷。則或滋或補。相其體之虛實輕重。而調養扶持。斯病可日就痊愈。良吏為治。何莫不然。然則所謂合理者何也。當此之時。迂遠之治。緩不濟矣。蔡梁村有云。大約親民之官。以廉為基。以仁為本。引而進之欲其親。格而禁之欲其嚴。慮民之不給也。為之保富室。勸賙?。崇節儉。嚴保甲。勤守望。遇有故或請賑貸。或發倉廩。又加詳焉。慮民之不戢也。為之教孝弟。端士習。息爭訟。除盜賊。懲誣黠。講團練。寓勇於農。以事至者。隨時剴切誨諭。如家人婦子。又加詳焉。根於中而不循於外者。賢守令也。自恃無他。不體下情。張弛不協者。誠不足。識不充也。視為傳舍。因為利藪。無才如木痺昏庸。有才如巧偽柔邪貪酷之類。本心既失。為民之?。殃及其身者也。嗚呼。由前之說。則為合理。由後之說。則為不合理。為之上者。準此以權衡黜陟。為地方造一分福即為地方寬一分憂。於以挽回元氣而感召天和。能無望於大人君子之鴻裁匡濟也哉。_
長治久安疏|御史張緒楷|HCJSWXB_RAO_1881|卷七治體一原治上|竊臣恭讀同治三年七月間奉　　上諭。江?省城克復。東南漸期底定。自古君臣。安不忘危。治不忘亂。不得以捷書遄至。因而晏安為懷。總期上下交儆。共濟時艱。慎始圖終。無荒無怠。以鞏丕基而躋上治等因。欽此。又奉　　上諭。吳廷棟奏金陵告捷。尤宜益加敬慎一摺。剴切敷陳。深得杜漸防微之意。朝廷宵旰焦勞。無日不以奠民生。培國脈為念。中外臣工。亦當體朝廷兢惕之心。各矢忠赤。實力籌畫。務策萬全。以期海隅乂安。閭閻樂業。有厚望焉。吳廷棟摺。著交弘德殿用資省覽等因。欽此。仰見我　　皇上勵精圖治。有加無已之至意。故自金陵克復以來。東南之餘孽未清。捻寇之逆氛尚熾。不數年間次第削平。近復捷音迭告。腹地肅清。是皆我　　皇上兢兢業業。一日萬幾。上承　　　皇太后之懿旨。憂勤惕勵。惟日不足。所以將士用命。迅奏膚功。率土臣民。重登?席。同深欣幸。允宜　　天顏有喜矣。若如吳廷棟摺內所云。從古功成志遂。喜心一生。而驕心已伏。宧寺乘此喜而貢其?媚。左右因此喜而肆其蒙蔽。容悅之臣。屏逐之奸。即由此喜而貢其諛佞。巧為夤緣。戒懼之念。一喜敗之。侈肆之行。一喜開之等語。以　　皇上聰明天亶。嚴恭寅畏。萬無慮是。第恐一息稍寬。其端兆於無形。片念偶疏。其機伏於不覺。亦惟是快愉之來。加以警省。慶幸之至。倍切提撕。又?秦隴未息烽煙。滇黔尚煩征討。邊警方殷。河患又起。所有移師轉餉。捍患救災。與夫招徠撫綏。一切善後各事宜。其有待於經營籌畫。上廑　　聖慮者。曷其有極。伏願我　　皇上保泰持盈。燭微鑒遠。已治而猶若未治。已安而猶若未安。憶鋒鏑之慘遭。生靈荼毒。則怵然矜。念瘡痍之未復。觸目顛連。則惻然憫。慮府藏之空虛。練軍籌餉。度支已竭。益殷然於惜物產而除浮華。思閭閻之彫敝。抽釐勸捐。取給無遺。愈憬然於節財用而崇質樸。一人篤恭於上。百爾承流於下。宰臣則益勤襄贊。不以世治而稍懈藎忱。疆臣則益矢靖共。不以功成而或矜武略。樞臣則綜理愈勞。不敢以時已恬熙。而廢弛漸起。諫臣則箴規日進。不敢以意安承順。而緘默為高。並請　　飭下大學士倭仁等。盡心啟沃。及時講學。勿泥章句。勿事呫嗶。綜其大而略其細。遺其粗而擷其精。舉凡親賢遠?。去奢崇儉。載在史冊。與有切於時勢。而為當務之急者。日講明而切究之。庶盛衰之故。治亂之由。得失之機。瞭如指掌。聿見　　聖德日新。　　聖功日懋。以迄於億萬年有道之長也。天下幸甚。臣民幸甚。臣不揣冒昧。披瀝直陳。是否有當。伏乞　　　皇太后　　皇上聖鑒。謹奏。_
請飭整頓稅課章程以安商民|鄧慶麟|HCJSWXB_RAO_1881|卷三十一戶政六賦役三|再臣查各省關津卡目、徵收課稅、均有奏定額規、原不容違例私徵、剝削商民、現聞吉林長春廳所屬之農安堡、為該處之巨鎮、團練一切全賴眾鋪戶襄辦、防堵嚴密、為馬賊之所畏、從不敢向該處肆掠、原設有巡稅人役、以備稽查偷越、前因惡役肆行訛詐、擾害商民、幾激成事變、經合屬紳耆鄉保公、稟吉林將軍、查照例案、嚴札該廳遵循吉林廳收稅章程、在城內設局□稅、不准丁役下鄉、藉端詐財、是以商民相安、地方肅清、訟端漸息、乃於去歲夏閒、忽有丁役百餘人執持器械聲、稱巡稅、蜂擁至堡、將大小舖戶以及居民、所有貨物、無論曾否輸稅、均勒令重復上稅、又詐以偷漏之例、勒罰十分倍不等、種種刁難商民、不堪其虐、概行歇業、買賣不通、團防隨散、馬賊即乘機焚搶、乞丐流民、亦趁勢劫奪、致使肆市一空、不能復業、是巡役之為害、視賊盜為尤甚也、當此多事之秋、務以安靜為本、詎可任聽蠹役詐索、貽害商民而紊法、且如此積弊、恐到處皆然、當不止該廳一處如是也、請　旨飭令吉林將軍暨各省收稅處所、剴切曉諭、務使照章收納、不得違例誅求、嚴禁家丁胥役、黑白巡役、藉差訛詐得賄私放諸弊、庶商賈安而課稅亦旺矣、不揣冒昧、謹此片陳、_
勸民蠶桑詩說序|管同|HCJSWXB_RAO_1881|卷三十七戶政十二農政中|古之時。男耕而女織。天下有不耕之男。而天下無不織之女。詠於詩。著於禮。見於左氏國語。敬姜之論。至於今可考而知也。織則必蠶。其蠶也。自王后諸侯夫人。皆有親蠶之事。蠶則必桑。其桑也。則凡五畝之宅無不樹之。而宅不毛者有里布。?古者男自農夫而外。貴則為天子諸侯大夫列士。賤則為百工商賈。與庶人之在官者。彼皆有事而不能耕。而婦女則雖后妃之尊。不與外事。舍蠶織固無所為。而況於民間之卑賤乎。聖王在上。所以裕民衣食者。教之以自力。杜之以外求。率之以躬行。嚴之以法制。絕其饑寒而杜其?惰。世之所以家給人足而風俗貞?者。由此其致也。自戰國以後井田墮壞。而樹桑之制隨之。不桑則不蠶。不蠶則不織。由是機杼別為一工。而婦織移於男子。士庶之家。布帛必購於市肆。而富貴者披綺羅。曳錦繡。亦無一取諸宮中也。夫如是民安得而不窮。俗安得而不敝哉。而論者不深維其本末。或曰蠶桑宜東南不宜西北。是大不然。禹貢言青州桑土既蠶。太史公曰齊魯千畝桑。其人與千戶侯等。是以齊織冰紈。號為冠帶。衣履天下。今則青齊惟產繭布。其一切紈綺之屬。皆由吳越而來。而絲縷不能自辦也。若是者可謂地利之有殊與。可謂東南宜而西北否與。亦民之勤惰不同。而世之居官者未嘗明以導之也。襄陽太守周公勸民事蠶桑。著為詩說。其考據經史以為九州之地。無不宜蠶桑。示之以種接之方。告之以飼養之法。治襄數年。而民以殷富。如公者可謂今之循吏也已。竊嘗論之。古之時上為民謀。而後世聽民之自謀。夫為謀則不得不去逸而就勞。自謀則往往舍勤而趨惰。貧富之不同實由於此。抑又有說焉。古者農桑並重。桑則公之詩說備矣。以農言之。有蓄水之利。有播種之宜。有用器糞田耕耨之理。今東南之民頗知事此。而西北則布種於田。視雨暘以為豐歉而已。此財賦所以有偏。而饑饉所以常告者也。使西北之為官者皆如公輩。用其所以勸蠶桑者而更勸農田。則江淮大河以北。田與吳越同矣。不尤為生民之至幸也哉。_
奏試辦蠶桑漸著成效摺|涂宗瀛|HCJSWXB_RAO_1881|卷三十七戶政十二農政中|為豫省試辦蠶桑將近一年。可期積久漸著成效。恭摺具陳。仰祈　　聖鑒事。竊維天下大利。首在農桑。豫省處四方之中。地土沃厚。樹藝五穀之外。儘可栽植桑株。藉興織事。乃豫中僅有土桑野蛹。遠遜湖桑家繭。南陽等處。亦閒出綢綾。究非通省普行之利。臣甚惜之。況值大祲之後。年穀雖漸順成。生計仍屬蕭索。臣曾於上年通飭所屬勸辦蠶桑。適署藩司本任臬司豫山。自東省?來自刊蠶桑輯要一冊。頗為精備。當經檄飭在省司道。並委候補道魏綸。先會同設立蠶桑總局。由豫山魏綸先首先倡捐銀?。派員前往浙省採買湖桑二十三萬餘株。蠶種三百六十餘張。雇覓工匠二十四名。並各種器具多付。又購買本產土桑三萬餘株。一併飭發各屬。散給民間。認真勸辦。復在省城附近置地闢圍。將發賸湖土各桑。悉數試種以為倡導。現皆活茁。又於本省外省分募善織綢綾?緞機匠。在省城添設機房。招致聰慧幼孩。暨外縣士民來省。預館學習。不敷經費。勸由現任道府廳州縣。量力資助。不動司庫正?。迄今將及一載。辦理已有端倪。各州縣奉行尚能實力講求。內如永城縣知縣陳夢蓮。署滎澤縣知縣華蔡。於去歲夏間收買桑椹。種出子桑各數十萬株。辦理更屬認真。代理祥符縣事試用知州饒拜颺。當創辦之始。即捐銀一千兩。助買桑條蠶種。且勸諭鄉民領種湖桑。至四萬六千餘株。其勤懇愛民。為通省之冠。據現任藩司成孚。會同各司道詳請具奏前來。臣查教民耕織。本屬良圖。況據現在踴躍情形。似可遵循久遠。大學士臣左宗棠前在甘境辦理。既著成?。則豫境亦可類推。倘能日益興作。俾小民咸知趨就。相率成風。洵為中土非常之美利。用敢縷瀆。上達　　宸聰。以副　　聖主敦俗教民之至意。代理祥符縣事試用知州饒拜颺。捐資出力。異於尋常。雖據稱不敢邀獎。未便沒其微忱。合無仰懇天恩。　　?部酌量議敘。為先事勤民者勸。出自　　逾格鴻施。未敢擅擬遽請。其各州縣應委等員。除俟辦有成效再行分別　奏獎外。所有豫省試辦蠶桑緣由。謹繕摺具呈。伏乞　　　皇太后　　皇上　　聖鑒訓示。謹奏。_
樗繭譜序|莫友芝|HCJSWXB_RAO_1881|卷三十七戶政十二農政中|貴州府十二。直隸廳州四屬。州縣四十八。而遵義縣為大縣。疆域廣袤三四百里。戶口二十餘萬。賦稅幾敵全省半。歲科鄉會人士。亦居十二。烏虖盛矣。而其先廣袤者如故也。戶口租賦。十無四五也。歲科鄉會如故也。人士十無二三也。何今之美昔之陋歟。抑其致此者皆有自來歟。夫遵義之地。岡巒峰阜相攢子曰。無一里原。無五里陸。依山為田。皆如梯桄。其土瘠石瘦不可出。又不可勝計。以二十萬戶人。裒然耕鑿其中。我知各餬口之不給。而何以輸納稅賦。而何暇於陶冶詩書也。乃今知陳省菴舊守之詒澤遠矣。夫子之言曰富之教之。又曰不患寡而患不均。不患貧而患不安。盡縣而山。則難均。難均則多貧。多貧則難安。難安則民皆思去。而至於寡。此地勢之必然者。而遵義自有檞繭來。寡者日以眾。貧者日以富。二十萬戶。罔不含哺鼓腹。怡然於檞陰絲?之間。而其秀者亦得所憑藉。以優游乎文林義府。爭閑雅都麗以與吳越齊秦人士相軒輊。均無貧。和無寡。既富乃可加教。意在斯乎。陳公去遵幾百年矣。仁聲惠政猶幸嘖嘖人口。而志乘闕如。因陋就簡。再數十年遺老向盡。一邑之衣而食之。社而稷之者。恐至不能道其姓字。摘果而忘柎。飲羹而忘水。君子有世道人心之患。鄭君樗繭譜之作。蓋大懼乎此也。故首之以誌惠也。定樹以辨物也。定繭以正名也。別時地。析利病。詳其烘覯眠食。居守移下之方。箸其炕?繅淨導牽之事。白紬品之良否明易。且要之器用形狀。然後以種檞終焉。蠶始即食檞也。終終始始之義也。凡皆陳公以庶富遵民之遺法也。且夫四十八州縣。其十九皆山。猶遵義也。山之宜檞。猶遵義也。而戶口獨少於遵義。賦稅獨少於遵義。歲科鄉會人士獨少於遵義。論者以疆域之廣狹。土地之肥磽。習俗之文野。不可疆而同。吾獨謂無有若以檞繭福民之陳公也。不爾則三四百里之州縣。貴州所常有。而遵義一縣。能幾膏腴能幾材俊哉。守土者盡能依其法而行之。則不必陳公。而●國盡可遵義也歟。_
種桑議|劉汝璆|HCJSWXB_RAO_1881|卷三十七戶政十二農政中|農桑之利非紙上空談但須經理得人則法不虛立乾隆中督撫檄民種樹多收其利其事難以枚舉姑就近事論之杭州屠琴鳴太守始為儀徵縣令舉行農桑至今民習其業又乾隆初嘉興徐君階平官貴州正安州吏目憫其地春民貧無以謀生偶見橡樹中野蠶成繭自以攜來織具織成綢疋令民製織具而令其妻教之其地遂成集市大獲其利至今所謂川綢者皆從貴州而來土人名曰徐婆綢階平沒後葬貴州民思其德為廟祀之其孫準由翰林官御史出為廣西鹽道別子分居長沙貴州二省論者謂循吏之報道光中賀尚書總督滇黔奏請從祀名宦夫以一命之吏猶能興大利於數百年況有監司守令之責者乎今金衢嚴三府地脈膏沃可種桑樹購種亦易查分水建德浦江東陽江山武義桐廬遂安等處均有桑種凡桑枝插地即活詳見張楊園先生補農書內而所費無多歲收其利其效可立見者地方慘遭蹂躪民物凋殘必須官為之種大撥鉅?三府設局又須訪求公正紳士協同辦理再募嘉湖之人教以機織數年之後便成富庶矣?蠶桑絕無所費養蠶之法亦極容易兩月之內事半功倍獲利甚溥?民生衣食之源無有急於此者矣現在湖北荊州等處均能養蠶出絲皆亂後浙人至彼倡始所產頗多洋人往歲曾至其地採買亦向來之所無也_
蠶桑須知序|葉世倬|HCJSWXB_RAO_1881|卷三十七戶政十二農政中|嘗讀周官。典絲掌絲。氏湅絲。知古聖人為民計至深且遠也。天下無不可?之土。即無不宜蠶之地。乃關中宅多不毛。婦休其織。或曰風土不宜也。漢南阻山濱江。土溼少寒。其風景與楚蜀略同。夫潤則宜桑。溫則宜蠶矣。余前年來守涇州。其宅不毛。婦不織如故。則亦曰風土不宜。出絲粗劣不中羅綺。其利薄也。於戲。古人蠶桑之教。起於西北。今則其利盡歸東南。秦人知農而不知桑。一遇旱潦。則饑饉隨之。不知蠶桑之利倍於農。而其功且半於農毋乃先代之失其傳。抑亦有司勸課之未詳與。乾隆初。興平楊氏。惜鄉人坐失衣被之利。獨取古人成法。一一躬親試之。無不驗者。初無東西南朔之殊。於是纂輯豳風廣義三卷。其餘樹桑飼蠶繅絲織?之法。具有次第條理。卷末復附以樹畜之道。田夫野老皆可通曉。夫農書蠶經。齊民要術。土民必用。諸書非不詳悉。要不若以秦人之書。為秦人勸。則尤信而可徵也。爰於桑蠶兩卷。擇其精要。先付剞劂。惟期山農簡明易曉。其餘則姑略焉。顏曰桑蠶須知。凡我士庶。其各依法行之。異日繭絲之利溥。織?之工興。當更求楊氏全書讀之也可。_
豳風廣義序|帥念祖|HCJSWXB_RAO_1881|卷三十七戶政十二農政中|余家江右。民俗頗勤。力田外。無不蠶桑是務者。及渡江至河北。凡歷都邑井閭間。見宅多不毛。婦休其織。問之皆曰地不宜蠶。心亦以為然也。歲丁巳。奉　　命來陝。陝故周秦漢唐之都。入關以來。地沃野豐。草樹滋植。意其富庶之風。今猶之昔矣。乃數年中。察民間蓋藏。十不得一二。而至于蟹筐蠶績。毫無有焉。蓋同之乎河北也。豈桑柔侯甸。古今亦異宜歟。已而茂陵楊生。手其豳風廣義一編。并縷陳蠶桑地無不宜者。求廣其利於民間。余閱之。知楊生已親試而衣被之。今日思衣被其鄉國矣。夫君子之有所為。非徒己有餘而已。亦將以及人也。今楊生甫得其利。而即欲推之於人。其不自私為何如。夫楊生非有衣食斯民之責者也。然且如此。則?儼然民上而為之父母。視斯民之號寒而求所以衣被之者。其情之切之急又當何如也。余既頒其書於各邑。因序其首。以勖其賢令焉。_
禁革錢糧積弊札同治二年|惲世臨|HCJSWXB_RAO_1881|卷三十三戶政八賦役五|為札飭嚴行禁革出示曉諭事、照得征收錢漕例應聽民自行赴櫃完納、拖欠者由官調查花戶姓名分別追究、湖南錢糧積弊、大半由於蠹書之包征包解、甚至擅出墨券私相授受、該書截串、在家小民、偶爾遲延、欲求給串有費十數倍而尚不可得者、稍不遂欲、稟官拖押、門丁差役、從而需索、良懦者?憤填胸、刁蠻者藉端滋事、此民生之大病也、征解出自蠹書、挪前掩後、官亦無從過問、串經先截何戶已完、何戶未完、問諸官而官不知、一有交卸已截之串、蠹書視為奇貨、任催不繳、公項尚懸、私囊已飽、此　國計之大病也、漕糧自改折後、征收弊端、大約與地丁相同、有司際此時艱、不以　國計民生為念、耽一時之安逸、滋無窮之流弊、且安逸於一時、亦必貽累於後日、似此無能之員、即立登白簡、亦不為枉、本部院在藩司任內、曾於整飭征解章程內詳明、嚴行禁革、亦查有已改之處、而未改之處尚多、若不從嚴究辦、何以紓民困而重正供、合亟札飭札到該司、立即會同糧道、通飭所屬、嗣後征收錢漕、一律通用板串、設櫃大堂認真催征、地方遼闊、酌量適中處立一鄉櫃、完納之戶、立即截串、給予回家安業、不准片刻拖延、未完之戶、該地方官記明名姓、鄉居隨時催傳、或下鄉之便開導勸納、將收章程、勒碑大堂之旁、另摹一張呈核、並責成該管知府嚴查、限於本年十月內、將碑式摹呈、如逾限未據?到、即行委員提取、若積年蠹書、因更改章程、不遂所欲、從中簧鼓、或串同劣紳阻撓把持、該地方官立即拘解來轅、本部院執法如山、定即嚴行懲治、一面由司通頒示諭、示內指明此弊已改、如有墨券撞騙並率稱填完多方苛索者、許即扭送稟官、俾民間無所畏忌、自可踴躍輸將、經此次告誡之後、若不職之員、仍然狃於積習、以征解之權付書役之手、則是溺職無能、本部院即以溺職　奏革、並將失察之本管知府撤任、該司亦認真隨時查考參辦、慎□□懈、切速切速、__　_
勸諭積儲示|李文耕|HCJSWXB_RAO_1881|卷三十九戶政十四倉儲上|為勸諭積儲以備凶荒事照得沂屬地方近年以來凶荒洊至居民流離失所賣妻鬻子以求生活餓殍相望於道甚或貧民無所得食?向富戶強借搶奪釀成事端迨至具控到官雖按律懲辦損傷已多而受其拖累者更無窮極至地方官遇有災傷未嘗不思竭力拯救如己溺己餓也無如查勘需時造冊需時輾轉詳報需時及奉文賑濟已匪朝伊夕其散而之四方者不知凡幾餓斃於道路者不知凡幾固不如民間預備積儲一有緩急取?自便也本年雨暘時若秋收豐稔有力之戶家有餘糧與其任意花消罔知愛惜曷若量力捐輸存貯公所一遇凶荒可以資窮民而安富戶合行愷切勸諭為此示仰閻屬紳士富戶人等知悉爾等乘此豐收其各捐輸雜糧穀石開具清冊存貯公所擇老成端謹之人專司出納仿古義倉遺意如遇凶荒即按戶出借豐年責令償還不必官為經理惟有抗欠不還者准赴州縣呈追或當東作之時擇有地無力之戶酌量借給俾資耕作秋後還倉藉以出陳易新永垂久遠則不獨凶荒有備亦可興雍睦義讓之風本府實有厚望焉其各勉之特示__　_
各省倉穀亟宜整頓摺|崔穆之|HCJSWXB_RAO_1881|卷三十九戶政十四倉儲上|竊查定例各直省常平倉、每州縣或數千石、或數萬石不等、採買出糶、動皆公?、侵吞挪移、罪有專條、所存穀石、不但備民間凶荒之用、且以備地方緩急之需、立法本極周善、無如日久獘生、偷漏虧折、已非一時、臣恭讀同治三年　　上諭、有曰、嗣後各省常平社倉、責成督撫大吏、認真整頓、廢者復之、缺者補之、隨時稽察、凡官倉所未動之穀、不得變價提用、至於倉穀已缺、紳民相資彌補者、尤應加意保全、務使倉穀州縣侵漁虧缺、定將該上司州縣一併從重懲辦等因、欽此、　　彝訓煌煌、天下共懍、十餘年來、如果地方官實力奉行、則內地之肅清已久、豈得以地方糜爛為推辭、年穀之順成不乏、豈得以收儲無憑為藉口、即云公項支絀、籌辦驟難足數、以原設之額計之、但使存倉之穀能足原額之半。則以一邑之粟、賑一邑之飢、何至張皇失措、動?束手、臣聞近年以來、各州縣不但倉儲多虛、並倉座亦多無存、即如戶部議覆李鶴年請借江西義倉積穀一條、內稱河南省題報光緒二年分常平等倉穀、尚應實存九十五萬四千三百餘石、本省既有積穀、乃置而不言、求濟於他省、似屬舍近圖遠、在部臣按籍而稽、自無遷就、然使河南果有九十餘萬之積穀、李鶴年等忍以急如星火之災賑、而故為舍近圖遠之謀乎、由此推之、各直省倉穀、動用存留、非但州縣詳報不實、該督撫等亦未必確實核勘也、夫積穀所以禦荒、晉豫兩省遇此鉅災、　朝廷軫念窮黎、截漕發帑、至再至三、　　恩施所被、有加無已、凡有血氣、同深感泣、設他省再有如晉豫者、將請竭　　天庾之正供。而為賑恤之資乎、抑欷歔坐視不忍、再呼籲于　　君父之前乎、為今之計、非但補救其既往、更當圖備於將來、擬除被災較重省分、必俟年穀豐稔辦理外、相應請　　旨飭下各督撫大吏、嚴切查核、督飭所屬、修葺倉座、視年歲之豐嗇、陸續設倉、籌備公項、按照各州縣倉穀數目添置足額、隨時妥為經理、勿致粟米之霉變、勿滋閭閻之擾累、勿任胥吏之侵吞、至社倉義倉、由官紳商民樂輸、例得獎敘、地方官善為勸導、並可次第興舉、以濟官倉之不逮、每屆將動用存留、確實數目、逐細詳報、該督撫隨時稽察核勘、報部州縣辦有成?、該上司核實酌保、有素昔留心民瘼倉儲、並無虧短者、優加保薦、查有仍前怠玩及侵蝕虧挪等獘、嚴參懲辨、庶積習力挽、倉儲裕而有備無患矣、_
各省常平倉穀乘時買補請除積弊疏|朱應元|HCJSWXB_RAO_1881|卷三十九戶政十四倉儲上|為各省常平倉穀。宜乘時買補並請剔除積弊。以全善政。仰祈　　聖鑒事。竊惟直省各州縣。建設常平倉。存貯穀?常年例。應於青黃不接。糧價較貴之時。各就地方情形。按成平糶。俟秋成糧價平減買補還倉。遇有水旱偏?。則酌量動碾減價平糶。一俟年穀順成。即行買補酌盈劑虛。法至善也。其有不及時依限買補足額者。查參議處。例有明文。乃近年州縣虧空日多。非將倉穀私行變賣。即將穀價擅自侵挪。偶遇偏災。茫無措手。上司按籍而稽。謂有倉穀可以碾糶。責之州縣。州縣猝不能辦。則祗憑一紙空文。?詞申覆。是有動碾之名。而無平糶之實。嗷嗷待哺者。已無實惠可霑。且倉穀既無可糶。即不免抑勒殷富。出穀賑濟。甚且從而染指。此近來州縣之通病也。現當清查虧空之後。各州縣應存穀價。當已追賠有著。亟宜飭令買補。以杜續虧。況值上年東南各省被水成?。即有實存之穀。亦已碾糶無餘。本年各省秋成告稔。糧價自必漸平。正可及時買補。其被?較重之區。一時元氣未復。恐採買過多。有妨民食。亦宜察看情形。隨時酌買。務令漸臻足額。以備不虞。惟採買之流弊。亦宜豫防。州縣詭言採買。而以無為有。以少報多。虛銷穀價。藉肥私橐。此侵冒之弊也。亦有藉口採買。而派田產較多之戶。承認代買。短給價值。責令賠補。或且勒繳應賠之價。復派他戶承買。假公濟私。擾累閭閻。此勒派之弊也。至如吏役之乘機需索。丁幕之扶同侵蝕。經紀之任意把持。種種弊端。相因而至。是便民之政轉致病民。尤不可不嚴。行查禁也。相應請　　旨飭下各直省督撫。轉飭各州縣。乘此年豐穀賤之時。將現存穀價。儘數採買。以實倉儲。其有民食未裕糧價未平之處。亦令隨時體察情形。酌量買補。務期足額。並責成該管道府嚴密訪查。如所屬州縣有侵冒勒派及縱容丁書人等藉端滋擾情弊。立即揭參。毋稍?隱。嗣後仍按照定例。因地因時分別成數。出陳易新。俾免日久霉變。則倉儲常足而水旱無虞矣。_
請京師辦積穀片|沈葆楨|HCJSWXB_RAO_1881|卷三十九戶政十四倉儲上|再部臣所為惓惓於河運者原謂海上設或有警留此一?運送尚可為臨時轉漕之資用意至深遠也臣以為事期有濟則議不厭詳運河徑南北二千餘里其東去海均不過二三百里謂海氛方熾而濱海之地均能帖然晏然未見其確有把握即使疆吏鎮撫有術纖蘿不動以十萬石之米計九閱月始達所裨於京師軍食者幾何矣未雨綢繆似非積穀不可米過三年便朽不足食而穀之曬乾扇潔入倉者可五十年臣守廣信時見上饒縣倉藏穀嘉慶年間物也迨同治元年奉　命撫江右以浙江軍營採辦?集廣信米價為之驟貴臣發倉穀平糶數萬石一日而盡其所碾之米色稍殢耳質則如故蒸之成飯每升較新米可溢半碗此藏穀耐久臣所親見焉而信其不誣者也誠能由部慎選賢員於津門設局收買利之所在人趨如騖商舶必聞風奔赴勻年遞積?不甚鉅而得尺則尺得寸則寸粟支十年之效不難逐漸而成按籍可稽人心大有所恃偶遇歉歲推陳出新與閭閻平價交易市儈無所施其居奇伎倆貧民之受賜無有已持較之費無數帑金以治不可必成之河籌不可必通之運其得失必有能辨之者愚昧之見是否有當伏乞　聖鑒採擇施行謹奏_
道府稟擬廣仁倉各條批|胡林翼|HCJSWXB_RAO_1881|卷三十九戶政十四倉儲上|愚意天下形勢之要、除刻下武昌省城、應儲穀石以備城守外至要之地莫如荊州襄陽、此所以願舍一成之釐、而期為襄陽三年之蓄也、細閱清單酌擬各條、均有可採、亦有可疑、惟所擬廣仁倉存穀石、議定由府一手經理、宜人交代、以垂永久一條、查從來常平倉穀一入交代、則經年累月盤查無期、甚或歷官數任歷時十數載、仍事懸擱者、比比皆是、現值立法之始、固不敢蹈此惡習、然獘防其漸、自宜責成經管知府、遇交卸時、專案移交、由後任官限十日內盤收結報、如有虧短、責成本管官賠補、不得諉之經手書役、致歸無著、其盤量之費、即由前任官認捐、以免推諉、又所擬廣仁倉應委員經理籤差派書役看管一條、查委員書役、既分別酌給薪水、責成專管、即有主守之責、如有偷漏各情、應先責令知府賠繳、再於經手官吏名下著追、仍照監守自盜律科罪、庶使觸目警心、不敢故犯、其捐給經費一節、亦應酌減、以期有常、又酌擬廣仁倉存穀石、宜仿照州縣常平等倉、出陳易新、以免日久霉爛一條、查出陳易新、流獘滋大、此法行之於民間尚多弊竇、他非所論也、蓋穀一出倉、權即操之經手之人、試問經手者、果皆公正殷實者乎、竊恐有出無入、以銖積寸累之穀、徒託於假公濟私之人、由因循而寖成侵蝕、法令亦有時而窮、此條斷不可行、應毋庸議、又酌擬出糶倉穀、直就本地糶賣一條、查發典生息名曰留備買穀還倉之用、誠恐臨到買穀之時、地方官已藉口急需全數提用矣、楚省發典生息之?何止億萬、此時全歸烏有、即其明證、此節亦無庸議、又酌擬採買倉穀、宜選派公正紳耆承辦、不惟假手官吏丁書一條、查新設四?、儲穀約三萬石以豐稔之年價值科之、每倉石需錢八九百文、約計錢二萬六七千串、儲穀愈多、經理愈難、即將來交卸盤量、亦多需時日、不若定以限制、準以一萬石為率、其一成釐金除買足穀一萬石外、仍全充軍餉解省、不惟該道府扣存分文、以免虛糜、再此案專為城守禦侮起見、應歸督撫藩臬襄陽道衙門稽查支放、其如何明定章程、互相稽核、以杜侵蝕之處、仰兩司逐條確核妥議、_
核減紹屬浮收錢疏|左宗棠|HCJSWXB_RAO_1881|卷三十二戶政七賦役四|竊浙東各屬地丁南米。經臣上年奏明應一律核減。並將溫州府屬先行減定在案。茲查浙東八府錢糧征數。以紹興為最多。浮收之弊。亦以紹興為尤甚。山陰會稽蕭山諸縣。完納錢糧。向有紳民戶之分。每正耗一兩。紳戶僅完一兩六分。至一兩三四錢而止。民戶則有完至二千八九百文。或三四千文者。以國家維正之供。而有紳民重輕之別。以閭閻奉公之?。徒為吏胥中飽之資。官司以賠墊為苦。民戶以偏重為苦。若不明定章程。刪除浮費。弊累日甚。其何以堪。孟子論治以經界不正。井田不均。穀祿不平。為深憂者此也。臣於上年核定溫屬地漕後。即飭奏調來浙差遣。候選知府戶部即中顧菊生。前赴紹興會同該管道府。將歷年官征民納實數。及向來流攤各?。逐細清查。分別裁減。茲據顧菊生等。稟稱紹屬八縣。六場正雜錢糧。有照銀數完納。有照錢數完納。殊與定例有乖。現擬統照銀數征解。其一切攤捐名目。及道府各屬陋規。概行禁革。並擬於正耗錢之外。仍視各縣舊征多寡。每兩酌留平餘。以為各該縣?辦公之用。開送征解留用數目清冊前來。臣細加覆核。除正耗仍照常征解外。紹屬八縣額征地漕等?。並蕭山公租?課銀五十四萬三千四百七十四兩零。除新昌一縣征數業經勒石毋庸議改外。其餘七縣共實減去錢二十萬五千一百零六千文。南米額征本色米七千餘石。折色米一萬五千二百六十七石零。減去本色耗米三百六十一石。減折色耗米錢一萬二千零七十二千文。六??課額征銀一萬四千三百八十九兩。又蕭山[收](牧)租額征錢一萬三千九百十六千文。實?去錢四千二百四十二千文。計共減去錢二十二萬一千四百二十千文。米三百餘石。但能永遠遵守。大小戶一律完納。以十年之數通計之。民間即可多留二百餘萬千之錢。三千餘石米矣。既無須損上以益下。民力自見其有餘。亦無須裒多以益寡。貧戶不憂其不足。官之征收有定章。則上下之交肅。民之完納有定數。則胥吏之弊除。此次定章之後臣當飭令各屬一體勒石遵守。如有官吏陽奉陽違。於定章之外。添設名目。多取分文者。定即力予撤參。如大戶不遵定章完納。致官有賠墊之虞。民有偏重之苦者。亦必核實懲辦。以昭儆戒。所有核減紹興府屬錢糧緣由。理合恭摺具陳。伏乞　　皇上聖鑒訓示。再紹屬錢糧減定後。戶部郎中顧菊生。已飭令前赴甯波一律查辦。合併聲明謹奏。_
請嚴禁浮收漕糧疏|崔穆之|HCJSWXB_RAO_1881|卷三十二戶政七賦役四|竊惟國以民為本。民以食為天。民情之安危與國家之休戚相關。我　朝二百餘年深仁厚澤。雖在艱阨之秋。不聞有加賦之舉。所以維邦本而固民心者深且長也。州縣為親民之吏。當此四方多故。宜如何激發天良。勤恤民瘼。以防患於未然者。乃往往蒞任以後。不問民情之安危。先計錢糧之多寡。藉公飽私。侵吞無數。即如山東一省。有漕州縣。遵照定章者。絕少徵米之數。按官斗之外。每斗?浮收數升。並立有樣盤名目。藉口看認米色。又縱容蠹役。格外剝去若干。民間視以為苦。只得聽其折價完納。比按斗折錢。則合市價計之。其浮收之處。仍與完米之增至數倍者無異。時或經該管上司減成定價。出示申禁。發交各州縣。該州縣並不張貼。仍然照常徵收。前巡撫閻敬銘曾暗差戈什哈等。帶定告示。赴各州縣僻遠鄉區。親為張貼。聞州縣中亦間有遵照者。其膽大肆行照常徵收者。仍復不少。東省如此。想他省亦可類推。總之。入於正供者無多。漁於貪官者無算。以有限之脂膏。充難盈之谿壑。閭閻奚罪。豈堪如此剝削。伏思近來各處兵燹未靖。起?之由。未嘗不在於此。小民何知。原不過僅為目前身家計。迨徵賦屢困。凋敝日深。已有疾首蹙額之勢。偶有狡獪之徒。乘間肆意。阻撓漕務。籠絡民心。藉言立團禦賊。有從之者交資充用。而錢糧可抗而不納。彼蚩蚩者。亦遂樂其愚。迨至黨羽日盛。官不能制。勢漸猖獗。天下所以多匪。抑思匪亦猶是民耳。民之變而為匪。官實激之耳。苟牧民者。潔己奉公。愛民如子。漕糧按照定章。取諸民者不害於民。民豈無良。孰甘於為匪。又孰忍於為匪者。浮收之弊。貽禍可見。相應請　　旨飭下各省督撫。轉飭所屬州縣。痛除積弊。恪遵定章。不得任意再行浮收。如有怙過不悛。即由該督撫指名嚴參。按律懲辦。庶民困蘇而亂萌可杜矣。__　_
請查辦虧短各稅疏|朱澄瀾|HCJSWXB_RAO_1881|卷三十二戶政七賦役四|竊惟數年來收復地方迭經欽奉　　恩綸。蠲征薄賦。寬免攤賠各?。變通軍需報銷舊章。務期弊絕風清。事歸實際。于　　渥沛恩膏之會。仍寓慎重帑藏之思。仰見。　　聖天子仁至義盡欽佩難名。近聞被擾省分。虧短正雜等稅。經外省奏請減成賠繳。或暫緩開征者。每奉部議核准。施行在案。惟邇來四方多事。商賈歇業。其有稅額毫無。而尚未奏明者。恐亦不少。臣愚謂此等虧短緣由。其今昔形勢固宜詳查。而經手各員。才幹有優劣。心術有公私。尤應嚴辦。或未請減緩而地方早已蹂躪。則征額斷難照常也。或既請減緩而地方旋就肅清。則征額仍宜足數也。或頻年羅掘。其拖欠實非無因。則短絀應另議。俾免向隅也。或藉事侵吞。及榷收實有未善。則短絀應罰賠。且當究治也。如果戎馬頻來。舟車絕跡。市?關閉傭販遁逃。遂致稅務虧空。累萬盈千。雖有幹員。亦難畫策。為大吏者。方深憂餉需支絀。庫項空虛。外盼協濟而徒勞。內懼兵民之立潰。於是悉索賦稅。急救燃眉。明知課額艱難。何暇為屬員率請寬減者。第當干戈事竣。虧稅愈多。若竟概令賠償。恐操持廉潔者。必已資財蕩盡。無力捐交。即勒限嚴催。亦不過以查抄監追。照例敷衍塞責。仍於國帑裨益無多。轉不足為良吏勸。此誠督催之未便概嚴者也。他若現已克復地方。諸物多時壅滯。今忽商民雲集。暢行暢銷。稅課盈餘。利或數倍。雖不必再加稅額。亦必令照數完交。不得以請減請緩。業已奏明在先。仍令永遠欠課。其或幸地方多事。而昧良樂禍。乾沒稅銀設法開銷。任情攫取。更或因稅務已壞而詭稱彌補。益肆侵挪。掩耳盜鈴。悉盈私橐。種種弊竇。尤宜防範加嚴。又有秉性糊塗。縱令幕友家丁人等。朋比為奸。致虧官課。亦屬溺職?公。並應分別嚴懲。俱不准藉口時艱。率請寬減。庶足以儆貪墨而裕度支。此尤督催之務宜從嚴者也。以上各情。似均應責成各督撫等。將孰應豁免。孰應追賠。孰應參治各員。無論從前曾否奏明。均仍詳查前後形勢。嚴辨事為之優劣公私。隨時分案酌辦。據實具奏。再交部核議施行。方能處理公平。而帑藏亦不致有名無實。該督撫等受　　恩深重。自必能各顧考成。悉心籌畫。尤當破除情面。力戒顢頇。用以上體　　宸慈。下清稅弊。臣管窺蠡測。深虞無補要需。可否請　　旨飭下部臣。統籌中外稅務情形。將是否可行之處。或綜核名實。另籌平允章程。一併妥議具奏。_
旗戶分居議|李祖陶|HCJSWXB_RAO_1881|卷三十五戶政十八旗生計|八旗　國家之爪牙也我　朝龍興東土虎視中原一時附風雲而依日月者有滿洲之八旗蒙古之八旗漢軍之八旗其人為天之所生人之所選以為疏附後先奔走禦侮之用類皆汗馬功高旗常績著以視漢祖之豐沛子弟光武之南陽宗親唐家之太原義從明代之徐鳳英賢有過之無不及順治元年　世祖章皇帝定鼎燕京酬庸賞功列五等之爵而不分三等之土圈環京五百里之地以居之以為居重馭輕之勢亦較漢之徒郡國豪傑以實關中明祖之取江南富人以居鳳陽其義為更有進但五百里之地雖盡膏腴而土則不能加闢八旗之人雖皆食祿而丁則逐代增添恭逢　神功聖德累世承平休養之餘漸生奢侈馴至雍正末年八旗生計漸蹙于是　聖天子疇咨於上諸臣建策於下類皆淵謀遠想為十世百世之計而不在取濟於一時者所以為之救也以予所知乾隆二年監察御史舒赫德即有密陳愚慮之疏謂旗人之賴以為生惟有房地別無他項房地不充雖百計以養之究非久遠之謀惟使不聚於一方庶可並得其利益伏思　盛京黑龍江?古塔三處為我　朝興隆之地土沃美聞其閒曠處甚多雖八旗滿洲不可散處他方而此根本之地似不妨遷移居住務使家有恒產人有恒心然後再教以儉樸返其初風則根本固久遠可計矣但須料理于數年之前然後於八旗之願往者及生計極困者為一一籌其起身安家等事則各欣然就道矣此一說也至乾隆六年戶部侍郎梁詩正復有軍國大用不敷敬陳變通之法疏謂臣蒙恩?佐計部詳查每年經費所入不敷所出?以八旗兵餉浩繁故所出者每多各省綠營兵餉日增故所人者漸少設有額外費用即不免左支右絀矣查八旗人除各省駐防與近京五百里聽其屯種外餘並隨旗居住?聚京師無農工商賈之業類皆仰食于官我　皇上其仁如天于正賦俸餉外添設佐領之額優給養育之糧而旗人猶窮苦自若以不使人自為養而常欲以官養之也竊謂非屯田斷無以給今內地已無閒曠之田　世宗憲皇帝欲於黑龍江?古塔等處分別旗人住居耕種而未及行我　皇上御極以來廷臣屢有以此言進者若慮其難行而不及時早為之所數千百年之後旗戶必十倍於今以有數之錢糧贍無數之生齒使僅取給于額餉之內則兵弁之關支不足供閒散之坐食旗人之生計必日蹙欲添給於額餉之外則民賦之常制斷不可加而國用所必需又無可縮即竭度支之力不足以供不將上下交困乎惟有酌派閒散列邊屯使自食其耕牧之利而以時講武則旗人有生聚之資　國帑亦無匱乏之慮矣此又一說也__至乾隆十年山西道監察御史柴潮生復進籌理財之長策一日開邊外之屯田以養閒散二日給數年之俸餉以遣漢軍何也臣聞宋祖之有天下也舉中國之兵止十六萬迨英宗治平之問多至百二十萬國力為之耗竭明之宗支不士不農仰給宗祿至中葉以後乃共篷而居分餅而食男四十不得娶女三十不得嫁何者力不足以給之也今滿洲蒙古漢軍各有八旗其丁口之蕃昌視順治時蓋一衍為十而生計之艱難則視康熙之時已十不及五而且仰給於官而不已局于五百里之內而不使出則將來上之弊必如北宋之養兵下之弊必如有明之宗室此不可不籌變通者也臣竊以為滿洲閒散及漢軍八旗皆宜設法安頓查沿邊一帶至奉天等處多水泉肥美之地請遣有幹?之大臣前?經理果有可屯之處特發帑金為之建堡墩立屋廬置耕牛農具令各旗滿洲除正身披甲在京當差外其家之次丁餘丁力能耕種者並前?居住所種之田即為本業分年扣還工本此外再不陞科惟令其農暇操練則數年之後即成勁旅此安置滿洲閒散之法也至漢軍八旗已奉有聽其出旗之　旨以定例太拘故出者寥寥今請不論其家之出仕與否皆得出旗其見任官者各給以三年之俸餉無官者給以六年之俸餉其家產許其?帶任其自便則貧富皆不失所五年之後國帑之節省無窮此安頓漢軍八旗之法也此又一說也三說大同小異而柴說并籌及散遣漢軍尤為膽識雙絕夫漢軍皆中土之人其初聞風景附著有勳勞豢養二百餘年爾公爾侯報之厚矣積久蕃衍而生計日蹙則與其坐困無聊何若放之江湖任其浩浩蕩蕩之為得也予觀魏叔子封建論後附及明制之失謂君子之澤五世而斬雖宗室亦應有限制開創天子之子為王嫡子世世襲王爵庶子則每代遞降至五世之後為庶人繼體天子之子為公其降殺亦照此例五世之後並為庶宗各執四民之業譜繫於國而免其徭其言曲有條理夫以天潢之親猶尚為之區別不使盡食於官況滿軍閒散與漢軍之附麗者乎此誠救貧之長策不僅救國兼以救人也__　誠如是也黃河改而北流順其故性不致年年告?歲可省宣防之費數百萬兩淮鹽直賣與商人私鹽盡化為官鹽歲可增課數百萬漕糧隨地屯種官與民之困皆蘇而國家亦無治河建閘造船簽軍諸費歲所省者必不止於數百萬旗戶分居自食其力大倉之米仍復充盈歲所省者亦不下數百萬合所省與所增約近二千萬去歲閱邸抄見卓中堂會計戶部進出之數經費歲入者四千四五百萬出者三千八九百萬使所入年年不乏所出年年不增自足支應但水旱天災堯湯不免入數豈能年年不減大兵大役承平時亦不免出數豈能年年不增是必有大道焉以生之省之使府庫長充倉廩長足則倉卒遇減遇增之時亦綽綽乎可以支應而不致行?屑之政沿苟且之例為他日史家之所譏矣乎再四思維欲為　國家生財省財計無有善於此四條者故自恨　九重天萬里草茅無路可前陳也至於銀價昂貴為州縣與百姓之累予別有議以救之茲不具贅_
維持根本疏|杜瑞聯|HCJSWXB_RAO_1881|卷三十五戶政十八旗生計|竊維政貴有恒。尤貴有要。　朝廷一日萬幾。何在不關要務。然輕重緩急之間。自有次第。蓋固本之計。先民食而後軍儲。安民之經。由根本以及枝葉。變通補救之方。不可不急講也。臣謹就管見所及。分為三條。為我　　皇上敬陳之。一八旗生計。宜急設法接濟也。京師者。天下之根本。八旗又京師之根本。我　朝以武功定天下。八旗兵丁。拱衛　　皇極。誠至計也。然必厚恤其身家。始可重用其筋力。自軍興以來。所放糧米。迭經裁扣。當十大錢。復不及制錢三文之用。以至啼饑號寒。日益困乏。間或流為匪類。尚望其勤操演備禦侮乎。查同治元年前。順天府府尹蔣琦齡。奏請恤旗僕一條。意在屯墾閑田。並寬出外之禁。任其自為謀生。曾經奉　　旨交議。然至今辦理。尚未得有端緒。臣愚謂時處艱難。宜為暫濟目前之計。可否　　飭下戶部通盤籌算。無論何項銀?。苟有可以節省者。或為挪移抽撥。即如現今李世忠。散勇交卡。兩淮鹽課所收。每月必多數萬。或即專提解京。添補八旗兵餉。俟錢漕足額。再行照舊支放。則溫飽有資。而精壯可用。雖外患亦可潛銷矣。　一漕徵本色。宜急設法改復也。根本之計。漕糧最為大宗。軍興以來。紛紛改折。以致京通各倉。大半空虛。似此情形。何堪持久。應請　　飭下有漕督撫。將各省應征本色。酌量改復舊規。即不能?期足額。然每省但得十數萬石。或數萬石。積少成多。陸續接濟。每歲所入。先儘八旗兵米支放。是則有銀無米。亦可資飽煖而練技藝。或曰漕徵折色以濟餉也。今若改征本色。兵糧豈不更匱。臣愚以為均則無貧。此理可以確信。現在軍營之冒領。糧臺之冒銷。歲不知幾何矣。誠使各路統兵大臣。暨各省督撫嚴杜冒濫。力圖撙節。且不遽令全行解京。第于各營應得漕銀中。劃出數萬石本色之糧。以為保?根本之計。既無礙于兵餉。而大有益於八旗。各大臣公忠體國。當必有所以兼濟之策也。　一錢局鼓鑄。宜設法加增也。今日銀米俱短。但得錢鑄如額。亦可補銀米之不足。乃近來錢局所鑄甚屬有限。曰無銅也。無銀買銅也。臣謂銅本自有專?。特因司農支絀。為別?所那用。遂致正?無著耳。應請　　飭下戶部。劃出銅本一?。其欠在各省者。酌量情形分別催提。其已解部庫者。另?存放。以便隨時採買銅斤。增益鼓鑄。即不能十分足額。然儘其所鑄。添放八旗兵餉。當亦不無小補。或曰需用之額甚多。豈能顧此失彼。然兩利相權取其重。兩害相權取其輕。以今日內外情形皆苦錢缺。是雖抽提別項以資鼓鑄。猶將勉強為之。?銅本係錢局正?乎。至于採買之弊在乎勒索鼓鑄之弊。在乎盜竊。久為錢法之蠹。則專司採買鼓鑄之員。尤須慎選廉能。勿循保送部員之常例。則可得其人以剔其弊也。　以上三條總歸一事。其收效不爭旦夕。其定計難緩須臾。伏乞　　飭下部臣詳確議奏。妥定章程。持之以久。行之以漸。則于本計庶不無裨益矣。抑臣更有請者治國之道。養與教並重。伏見八旗舊設官學教習。半屬虛應故事。應請　　旨飭下六部九卿。詳議所以整理之方。自古學術正而後有人心。心術正而後有人才。則衣食既足。力崇教化。尤本務中之最要者也。__　_
請籌費移屯兼舒國用疏|沈桂芬|HCJSWXB_RAO_1881|卷三十五戶政十八旗生計|竊維我　朝定鼎燕都。居重馭輕。八旗禁旅。悉入環?。每歲縻金錢數百萬兩。以贍其身家。計至深也。無如二百餘年來。戶口日煩。縱使軍旅不興。歲入如故。隱銷坐耗。上與下均岌岌有不可終日之勢。歷朝謀國諸臣。已逆知經費之難繼。與旗人生計之日艱。屢次條奏。實已准行者。如清查入官地畝。分撥拉林地方。移住雙城堡屯田。外官准帶親族隨任。所以調劑之者至矣。而屯邊之法。旋以安土重遷。事寢不行。近復准出外謀生。而去者寥寥。固由人情憚於跋涉。亦以各旗兵丁之願去者。欲貿易則無本。欲耕種則無具。欲遷徙則無資也。臣官京師時。親見旗民生齒繁庶。不農不商。除仰食錢糧外。別無生生之策。自圜法變更。南漕不繼。一丁所領之糧。不敷供一丁之食。其強者悍然為非。每陷刑網。弱者坐以待斃。轉於溝壑。我　　皇上視民如傷。四海之內。一夫失所。猶深軫恤。矧以八旗世僕勳舊子孫。近在輦轂。忍令饑寒顛覆。不為之計乎。從來以一人養天下。恆苦其不足。使天下自為養。常覺其有餘。臣竊以為今日安插旗人。其上策無過移屯邊方。中策則聽往各省而已。夫移屯於豐盈坐之日。人情孰不好逸而惡勞。移屯於凍餒交迫之秋。人情又莫不辭饑而就飽。此今日移屯一議。較之昔人事半而功倍也。臣請先言聽往各省之法。即就從前武隆阿英和諸臣所奏而推廣之。無論馬甲養育兵閑散。其願出外謀生。赴各廳州縣者。准其徑呈本旗都統前往。照商籍軍籍例。編為旗籍。戶婚田土命盜案件。歸地方官管理。生子隨時呈報。督撫年終彙咨部旗緣守戰馬糧。及各營將弁。亦令一體考拔。並許用旗籍應府州縣文武試及鄉會試。欲應繙譯試者。照各省駐防例。凡降革休致官弁。及舉貢生監與各省駐防。願移者均聽之。此移之內地。人所樂從。其資給概從其省也。至若移屯邊防之法。臣請　　欽派廉幹大員。為屯田大臣。隨帶司員。查照舊檔於奉天吉林一帶。及獨石口外。紅城子開平等處。與張家口外之興和新平等城。昔年富俊孫家淦諸臣所勘定舊地。歲計可開若干頃。並建造房屋城堡。添製農具牛種。及軍裝器械。酌定成規。宅中駐扎。始終經理其事。再由八旗都統剴切勸諭旗戶。願移口外者。照道光初移屯雙城堡舊例。由戶部當堂發給治裝銀三十兩。沿途官給車馬。到屯後每戶官給房屋四間。農具牛耔皆備。三時務農之隙講武。刑罰教養之事皆屯田大臣主之。十年以後。地畝照下則升科。征收之糧。糶運於口內。而積銀於屯所。每年即以屯糧所糶。為次年京旗移屯。與屯所各項之用。無事再動庫帑。此移之邊防。事極艱難。其資給不得不量從其優者也。__然議者必謂口北寒冷。不宜粟麥。饔?無出。流離遠徙。易傷臣僕依戀之心。不知昔年迭次移居雙城堡。及拉林地方。旗戶至今長養子孫。稱為樂土。若非耕種。何以自存。至孫家淦勘地原奏。亦將地方之寒暖。穀種之所宜。與日用之水火煤薪。旗民之相安。蒙古旗廠之無擾。以及山場之可牧。平原之可獵。條分縷晰。非徒託諸空言。況人氣日聚。地氣亦開。天氣即為日暖。旗人不過一遷徙之勞。永可豐衣足食。較之株守在京。饑寒無策。告貸無門。相去遠矣。臣所謂恤旗民者此也。議者又必謂邊屯太多。禁軍單薄。恐非強幹弱枝之道。不知　　聖朝開國之初。人心甫定。不得不藉資勁卒。鎮輔京畿。今則薄海黔黎。胥歸天籍。自軍興以來收復郡縣。殄除渠魁。大都綠營兵勇及蒙古與東三省兵力居多。旗人生長京華。習於豢養。偶有調遣未聞得力。若令移屯口外。練習風霜。耕種牧營。生資勞苦。氣體必見充實。再能督帥得人訓練有素。無難上復　國初驍健之風。十數年後環邊之地。東西開闢。?不斷。北可震懾強鄰。南亦以拱?京邑。設有征調緩急。更為可恃。臣所謂足邊防者此也。特以移屯諸費。昔年猶以為難。今日帑藏空虛。更安得此閒?。臣嘗私心計之。八旗現放兵餉除二成大錢外。實放銀四成。人口嗷嗷。朝不謀夕。各省軍務告蕆。必應循例照八成舊章。以裕兵食。竊謂救八旗一時之窮困。其惠小。貽八旗無窮之贍養。其利長。當未減之時而忽議減。其勢逆而難行。迨已減之後而量為增。其勢順而易節。請於定復八成兵餉之年。暫給六成。酌留二成。每年約可得銀一百餘萬兩。治裝銀兩與房屋種具。每戶以八十兩計之。加以屯所修城堡。製器械。及一切費用。每年至少亦可移數千餘戶。俟屯田升科後。移屯有資。京旗兵餉仍復八成之舊。如此。則目前經費。毋庸另籌。日後正供永無不足。臣所謂舒國用者此也。昔臣佐理度支。籌之至再。而軍旅方亟。未暇上陳。今雖出為疆吏。不敢緘默自安。所幸僭偽削平。東南漸臻底定。寰宇民生。皆蒙休息。似宜及時預籌本計。勿責旦夕之效。冀開樂利之源。　國家億萬載之丕基。可於是而益固矣。是否有當。伏乞　　皇上訓示。敕部核議施行。謹奏。_
葭州宜鑿井記|張琛|HCJSWXB_RAO_1881|卷三十八戶政十三農政下|葭州古銀州。故城在永樂川。宋元豐九年西夏破銀州據之。河東轉運使孫覽頓兵吐渾河。為進討計。於是另築葭蘆寨。即今城也。固一時權宜計耳。豈意迄今數百年。無所更改哉。夫建城邑必曰可守。而可守之道。首在便民。民不便將何以聚。民不聚將何以守。王城省會之地。必有巨嶽名山。為左右輔翼。非直拔其巔也。其城必擇環山平原之地。於是舟車可通。財貨輻輳。推之州縣。何獨不然。今葭之左有大會坪。右有南河底。皆寬廠而平衍。而不建城邑於茲者。?當日西夏兵逼。惟恐不得其險耳。擇其險。莫若今之地。故以為城。然險則險矣。城中乏水絕地也。今自城中盤旋而下。山之麓。或十里。或五里。磊砢屈曲。人不能?行。少失足則墮?。有力之夫不能負五十觔而上下。汲水必於黃河於葭河。斗大之筒。日不能十往返。擔水價至一二十文。或貴至三十文。故有青青子衿者。力不能買水。則自擔水。民非水不生。其不便民也已若是。豈不寒心。孫覽築寨以後。因其地改名晉甯軍。厥後金人婁宿。載菱草湮支流。城中人馬皆渴死。守將徐嶽言孫昂被虜。城破。迨明流賊起。亦以絕水破地。往古之事。豈非炯戒。今欲移城就水。力所不能。然鑿井豈遂無泉。穿井可以固守。今葭州高據?頂。四圍陡峭直下。百萬雄兵。到此束手。固千古之形勢也。然城內或有數月之糧。斷無隔日之水。無水則鬼國。有水則雄關。豈止倉卒生靈。安枕無恙。且為五原屏藩。兩陝吭喉也。則官斯土者。當教鑿井。居斯城者。當自鑿井。今城內近二千家。家用水二擔。價至賤二十文。二千家則日需錢二十千文。月六百千。夫石工三人。日可鑿圓徑五尺者一尺深。每工日給錢百文。則錢三千文可鑿一丈。三百千可鑿百丈。以一月之所需錢六百千。可鑿二百仞。五十仞之石。可穿四井。則居民共捐此錢。不過預出一月之水值耳。過後其利無窮。永不需錢。其事當易集也。今國家承平日久。斷無意外之事。然兵不可一日無備。有所以保城池安室家全性命。之道。不虞之事預籌於安居承享之日。豈不從容暇逸。民何憚而不為哉。或曰。城內多鹽鹵。不可食。琛曰。琛會從戎擊教匪。守大成寨。乏水。視兵飲馬溺甚甘。至爭毆。?人之餓可耐數日。渴則不能過一日者。溺尚可飲。況鹽鹵水乎。且居民用水之處多鹽鹵。所不擇也。食水少。平居仍可取之於黃於葭也。所省錢多矣。或又曰。召高數十丈。欲其得泉。不亦難乎。琛曰。惟在人力之堅與不堅耳。泉之深淺。所不計也。宋种士衡判鄜州。築城以防西夏。城即今之清澗縣也。無水築井。築至九仞。大石橫?。議者皆以為難。种曰。不然。豈有有石而無水者乎。令能築一畚者。予錢百。於是人爭築之。又多日。泉涌井成。故縣賜名清澗。琛愧乏官錢。不敢私用。請於上。非例所允行。故勸民出資耳。其視种公舊跡而行之。地不愛寶。必有以副眾人之志也。琛忝為邑長。所見及此。故以商諸上民。_
重修懋功屯利民渠記|強望泰|HCJSWXB_RAO_1881|卷三十八戶政十三農政下|曩讀永壽縣志。知城在山巔。居民悉以弗能鑿井為苦。宋嘉祐中。呂公大防為令。於城北八里分水嶺。鑿山為渠。引水入城。百姓德之。名渠曰呂公。泉曰惠民。厥後金太和元至大間主簿邢珣。邑人　器之。先後疏濬。其利至今不息。余心識之。惜未親往其地以為憾。道光己丑春三月。余由成都水利同知。奉憲檄量移懋功。入其境。見重山複嶺。無半里平坦。可劙水田。心已憂吾民之食。比至署。見城距山腰。竊以為與永壽縣無以異。即詢民取水遠近。民曰。地高難掘。雖百仞不及泉。城內外千餘家。率下山汲水。人荷馬馱。憊也甚矣。余聞之。又復憂吾民之飲。即欲師呂公故智。以甫抵任。公務蝟集未遑也。踰歲庚寅春三月。以清釐之暇。訟簡民和。乃聚農商謀之曰。父老苦遠汲久矣。愚履勘城南三十餘里。山之陰有泉一泓。水勢滃然。前人引之以供汲。今雖渠壞溝淤。盍眾疏之。以繼前軌。眾曰。柰山勢紆折。民力瘠苦何。余曰。聞堪輿家言。凡龍轉處必有泉。此紆折者。即龍轉也。若令決渠。必滲清液。況明明源頭活水。是烏可舍其易而難是圖。爰首捐銀二十五兩。懋功屯務。鄭捐銀十兩。益以農商所醵銀四十兩。付公正著聞之紳民董其事。而教之曰。爾尚仍舊貫。順其旁而流通之。其或?壁斷絕。則架木槽以聯屬之。使之陽達城內。暨城外新街?。俾各砌兩池。以時蓄洩。上池便人汲。下池便畜飲。始於三月二十日。至五月竣事。則見數十年苦無涓滴者。今則挹注?城郭矣。諸父老請為記。以勒貞?。俾後之人悉顛末。余曰否否。昔呂公永壽縣渠。以瓦筒聯屬八九里。上覆以土。俾水潛行入城內。當日之費鉅。故後日之流長。今日論重修。比之呂公則不可。比之邢公或庶幾。然亦如蹄涔於河海。奚必記。若夫擴而大之。使如呂公之(之)再三疏濬。則不能不望後之守此土與生此鄉之賢者。此又不可無說以豫屬之。是則余樂為記之之意也夫。_
金衢嚴三府疏濬堰壩陂塘井設立筒車|劉汝璆|HCJSWXB_RAO_1881|卷三十八戶政十三農政下|治民之道。農事為先。而治民於大亂之後。尤以養民為急。官不能養民。要在使民自養。而民之所以能自養者。尤必須督之以官。經界溝渠之互爭。耔種牛力之不給。必得官為經理。而後訟端息。資本充。使地有餘利。民有餘力。倘以地瘠民貧。事難創舉。束手乏策。則　國家設官為民之謂何。故今日孜孜所以為農民計者。誠以興修水利為當務之急。甯歙之水。從天目建瓴而下。直注徽河。金衢嚴三府。以為經流。沿江陂塘。往時亦皆修築。自經兵燹。人民散亡。遂多圮廢。水利既不興修。則水旱不知所備。而農事益荒。設遇歉歲。其將何以為計。汝璆任金衢嚴道時。曾歷三府。目見所在陂堰尚未全壞。及今補修較易為力。如金華永康之長溝六十里。毗連處州。自明壅塞。至今未能開濬。十鄉荒蕪之田地。竟不能墾闢。汝璆乃倡捐廉銀二百兩。紳民踴躍爭開。不一月而工成。又衢州西安之桃枝堰源。自福建來。蔭注田地不少。堰口上有深溝。為饅頭山梗阻。山邊有潭。深不可測。遘道既為山所阻。乃從潭邊以石?成溝。引水繞溝而過。山足懸巖。壘石無根。壓重自坍。屢修屢圮。明初有王君者本西安典史。督修此堰。三年未成。憤極投潭以殉。馬亦躍水死。馬鞍漂流里許不動。即成馬鞍堰。鄉人德之。立祠以祀。汝璆?請開山。計寬一丈。高四十八丈。長三十二丈。閱六月而功竣。以開山之石。堅築溝源。溝與堰相輔渟蓄。以備旱澇。自此江西廣信等處。來西安開墾者。不下數萬人。此外三府。應修陂堰。仍復不少。如桐廬之白水湖建德南湖?安高壩。浦江文堰。義烏靈陂。金華東藕塘。凡此均關緊要刻不可緩者也。金衢嚴三府。地勢高曠多旱災。江邊之田。有陂塘灌溉所不及者。自常山以至桐廬官程六站。堰壩既修。更能設立筒車。吸大江之水。以注高阜之田。尤為便利。每造一車。需費三十千文。若以三府分任其事。需費無多。而收效即在目前。無論智愚。皆可曉然知其利害。所貴賢守令實心董勸。人存政舉。觀我即所以觀民也。_
土田論|鄒漢勛|HCJSWXB_RAO_1881|卷三十六戶政十一農政上|漢書食貨志。民受上田夫百?。中田夫二百?。下田夫三百?。歲耕穜者。為不易上田。休一歲者。為一易中田。休二歲者。為再易下田。此謂平土可以為?者也。若山林藪澤原陵?鹵之地。各以肥磽多少為差。左氏春秋。書土田。度山林。鳩藪澤。辨京陵。表?鹵。數疆潦。規偃豬。町原防。牧隰皋。井衍芺。賈逵注山林之地。九夫為度。九度當一井。京陵之地。九夫為辦。七辦當一井。?鹵之地。九夫為表。六表當一井。疆潦之地。九夫為數。五數當一井。偃豬之地。九夫為規。四規當一井。原防之地。九夫為町。三町當一井。隰皋之地。九夫為牧。二牧當一井。衍芺之地。畝百為夫。九夫為井。周官經。井牧其田野。鄭司農曰。井牧。春秋傳所謂井衍芺牧隰皋者也。後鄭曰。隰皋之地。九夫為牧。二牧而當一井。勛謂土田有九等。井牧町則孟堅所謂平土可為?者也。餘六等。即孟堅所謂山林藪澤原陵即京陵字偶異?鹵。以肥磽多少為差者也。__　_
上左季高中丞論清糧開荒書|劉汝璆|HCJSWXB_RAO_1881|卷三十四戶政九屯墾|兵興以來百姓之失業多矣。　國家之賦稅缺矣。衢州號為完善。然而所保者。僅一城耳。其四鄉之被害者不可勝視也。去歲署理金華。蒙蔣方伯詢及芻蕘。因亂後情形未能周悉。未敢以對。嗣今署金衢嚴道顧道。又以清糧之事囑為擬議。亦未有以對也。迨六月間蒙大中丞。復以清糧開荒之事下問。竊思凋敝之後。復?昇平。正　國家勵精圖治之際。地方守令皆兢兢以國計民生為念。此甚盛事。汝璆到浙三年之久。本地情形。亦已頗有見聞。若不獻其芻蕘以備採擇何以對上官。何以對下民乎。是以就其所知。?具數條。呈請顧道斟酌可否。不意顧道即據以上達。且感且愧茲聞大中丞批令再詳悉妥議。務於清釐之中。寓恤民之意。所謂仁人之言其利溥哉。此誠大君子為國為民之盛意。不特汝璆之所瞻望。惟恐弗及。凡此地方百姓。屬在帡幪。孰不以手加額哉。竊以清糧開荒。事雖二端。實為一理。固不可離而二之也夫。凡事必察情形。就浙省大概而言。金衢固不同於嘉湖。就金衢而言。衢又不同於金。就衢州而言。西安之與龍江常開。亦不可以一概論也。故凡辦事者。章程條目。不過舉其大綱。其問因地制宜之道。亦視行之者何如耳。所謂有治人無治法也。請以西安之情形敬為大中丞陳之。西安土薄水淺。百姓藉田為業。非若嘉湖。兼有蠶桑之利也。自乾隆四年清丈以來。迄今百數十年。其久而必敝之勢。有胥役分灑加?輕重。傳寫舛謬。而莫能辨者。有若奸民以智欺愚。占田多而收稅少。挽合朋比。售田少而增稅多者。有若忿爭之產。重售之業欺蔽目前。久而始覺者。有若苟免差徭。懼胥吏之需索。以己之業寄於他人者。有若素封子弟。不知稼穡。親黨奴僕。蠶食瓜分。田去糧存。而茫然不知者。有若巨川蕩潏。溪澗漂流。無田賠糧。而莫知紀極者。此在未遭兵燹以前。固已不可勝原。而既遭兵燹以後。其弊更有出於此數端之外者。則有若素封之家連阡累陌。亂後而耆老無存。子弟不知生產。徵其稅則尚有十百。而問其家則饑寒交迫。不能圖存者。有若寡婦孤兒。任人欺隱而莫能過問者。有若絕戶所餘。逃民所棄。奸徒因利乘便。田則據為一己之私。稅則遺為里甲之害者。有若典押之業。無力回贖。豪右有田無稅。安坐而享其成。貧民有稅無田。賠糧而重其累者。有若業主未能周知。刁佃買耕入己。此問則以為彼業。彼問則以為此業者。有若外來遊民。十百成?。欺業主人丁稀少。而恃強霸種者。諸如此類。或究詰而無從。或申訴而無路。輸將之未能踴躍。職此之由。由今察之。西邑之田。其逐漸開種者已十之五六。即其荒蕪未種者。尚有十之四五。而此十之四五中。非盡由於人力之不足。蓋由於產業不清者。實居其半也然則以今日而言西安之開荒。與他邑之全藉招徠者。固判然不同矣。璆故曰清糧開荒。雖有二事。實為一理。不可離而二之也。__夫所謂不可離而二之者何也。?制賦以地。制地以人。不開荒則賦懸無著固也。然不清糧而但言開荒。則豪強者。皆得藉開荒之名。以為侵佔之地。勢必爭競滋起。訟獄繁興。強者獲兼資。弱者無再食。其害將無所底。是欲恤民。而反以擾民也。若清而開。則賦既有著。民亦可以無爭矣。議者或謂現在荒田無數。未開之先無人過問。既開以後。胼胝者習其苦。安坐者享其成。恐開荒者之不甘也。以為此即不清而開之獘也。若清而開。則自無此獘矣。不然。則開荒者不過費數日之力。而即慮其不甘。彼服先疇之畎畝者。以祖宗數代之積累。一旦而奪以與人。其又誰甘之耶。且夫普天率土之說。特據理而言耳。然王道本乎人情。　國家律例。亦有人戶以籍為定之條。是土著之與客籍。固微有分焉。是故以理而言。則有分土。無分民也。以情事而言。則士食舊德之名氏。農服先疇之畎畝也。且此非異視乎外來之民也。亦非不欲招徠也。誠以事必謹始。不得不先清而後開。以為他日主客相安之計耳。孔子曰。無欲速。欲速則不達。今議者第見開荒之業。而未察不清而開之獘。毋乃近於欲速乎。夫隨清隨開。固亦未嘗不速也。議者或曰。此就無主之田而言耳。然不清則此以為無主者。彼以為有主未開荒之先。視為無主者。既開之後。則忽又有主。將辯之不勝其辯。毋乃啟民之爭乎。且所謂無主之田其情形亦不同矣。有業主流亡而親族為之經管者。有業主流亡。雖現在無人經管。而確知其人之未絕。第一時未能歸者。有確知其為絕戶無人者。汝璆竊以為有親族經管者。即責成親族。開荒納稅。確知為絕戶者。即當召領。由領種之人開荒納稅。惟現在無人經管。而又確知其人之未絕。此等田產。若遽令易主。則既無以泯將來之爭端。若留地以待人。則賦又懸而無著。再四思維。不得已而有暫存諸公之一說。夫所謂暫存諸公者。非謂以此田竟歸諸公也。?據現在而言。可以由公召佃。而田不致聽其荒蕪。據後日而言。業主來歸。可以向公呈領。而不致別啟爭競。至數年之後無人來領。則另行召人領種。無不可矣。然此數端者。非先行清釐。則固無由而知也。故驟而觀之。似乎開荒急而清釐緩。細而察之。則清糧本而開荒末。外本內末。則爭民施奪。是誠不可不深思而熟計之也。璆故曰開荒清釐。實為一事。不可離而二之也。是以今日者。百姓聞清糧之說。莫不延頸企踵。願觀德政之成。而胥吏之傑。奸猾之雄。務欲阻撓其事。倡說不根。翕訿異己。是無他故。?不清則可以恣其肥己之欲。一清則不得肆其侵佔之謀耳。孔子曰。有國家者。不患寡而患不均。不患貧而患不安。若清釐之舉行。則均且安。而荒田不患其不開矣。伏查康熙年間。耿逆之亂西安龍游。同被其災。西安催征。棘手逋負週?無可如何。龍游有盧令者。銳意為清糧歸戶之法立科條。明疆界。核名實。抑浮議。甚或舉國非之不顧。卒以告成。於是舊逋以次就緒。而新糧咄嗟立辦。無他。均故也。均則法紀明。爭訟息。事簡而功集。民樂而糧完也。後西安令陳公鵬年。立舉行清糧之法。而西安百餘年其樂利。至今民傳誦弗衰。是其前效矣。__璆於他府州縣之情形。未敢周知。若為西安之賦計。則莫如清糧之舉。今若舉行清丈之法。則西安百四十二莊之錢糧。復何患其有缺額乎。且夫缺額之患。非盡由於荒田也。一由於吏胥欺蔽分灑。奸民假冒侵占。則人心之弊也。一由於大溪小澗漂流蕩潏。則天災之故也。若所謂荒田者。特兵燹以後。未能墾種者耳。而其土固依然無恙也。璆以為若舉行清丈之法。則不特奸民胥吏之欺蔽假冒。無所施其伎倆。即天災之漂流淹沒者。亦不至終歸于缺額也。何也。天地之道。此盈而彼絀。有漂流而淹沒者。即有開而未升者。以開而未升之田。與漂流淹沒之地相權。其多寡不甚相懸也。若不行清丈。則此無田而賠糧。彼有田而無糧。苦樂不均也。若一行清丈之法。則其漂流淹沒者。為之開除。民固感悅。其開墾而未升科者。為之丈出畝分。給與清單執照。無人更與之爭。民亦未嘗不樂從也。以羨補不足。此又清丈一行。而無慮缺額之明證也。議者或謂清丈之舉。功繁而費鉅。曠日而持久。慮其事之難行。而取效之不速也。璆謂又無慮此。孟子曰。以佚道使民。雖勞不怨。今以民生切己之事。而用民之財力。固未有不願也。其不願者。特恐辦事之吏胥紳董坐食侵欺。而事無實際耳。若使公正之人董其事。而財無浮費。事有成效。小民又何所不願乎。且璆意此辦事之紳董。不必他擇也。即取之糧戶耳。公正區長不必他擇也。亦即取之糧戶耳。同此管業之糧戶。其秀而文者為紳董。其樸而愿者為公正區長弓手諸色。此無異以己之財力。辦一己之事。而游手無業之人。初不得冒充入局也。至於莊書人。不過令其造冊勾稽書算而已。每日給薪水二食而已。此外無他浮費也。又何所侵漁乎。若曠日一節。此等大事。誠非數月之期所可告成。然以此一莊之糧戶。辦此一莊之事。以彼一莊之糧戶。辦彼一莊之事。同時并舉。此莊完而彼莊亦必將完。是雖一月辦一莊之事。而兼有數莊之事也。又何慮其曠日持久乎。故凡不欲清。皆奸民猾吏。強有力者。阻撓之說也。今倘不清。而但使之開。則彼奸民猾吏強有力者。固皆獲開荒之利。且以開荒之名應上之令。誠為得計矣。而無知安分守業之人。其不甘受人欺者。忿爭必所不免。其甘受人欺者。則日朘月削。不知其困之伊於胡底。甚至無以謀生。委頓溝壑。而莫之救也。豈不痛哉。璆故曰開荒清糧實為一事。不可離而二之也。大中丞抱裕國裕民之盛心。為通省紳民之所瞻仰。而十一府七十二州縣之情形不同。大中丞示以大綱。務在　國無曠賦。民無曠土而已。至於?悉之章程條目。或可行於金衢。而不可行於嘉湖。或可行於嘉湖。而不可行於金衢。似宜責成地方守令。及本地紳士。議而行之。若必一一而盡之。安能保無此通彼窒之患乎。汝璆得聞良法美意。苟有見聞。敢不獻其狂愚之一得。惟大中丞擇焉。倘以為事在可行。或猶有未盡。呼之庭而教之。幸甚幸甚。_
晉省瘡痍難復臚陳目前切要事宜摺|曾國荃|HCJSWXB_RAO_1881|卷三十四戶政九屯墾|竊微臣待罪晉疆、已逾一載、上年四月履任即值遍省奇荒、本地錢糧、既無涓滴之入、而出?反較往歲為增、倉皇補苴、朝不謀夕、仰荷　　皇上如天之仁、凡遇中外臣工、為民請命、無不立予　　恩施、甚至臣下思慮所未及、已蒙　廟謨籌畫於幾先、　　敷天厚澤、曠古無倫、用是感召　　天和、挽回浩劫、臣憂灼之餘、彌深悚惕、獨居默念、通籌時局、值　帑藏之懸罄、痛民氣之大傷、恐仁政有時而窮、則善謀不可不豫、謹就管見所及目前切要事宜、約有三端、請為我　　皇上陳之、其一為清釐荒地也、此次大祲之後、丁壯轉徙他鄉、老弱填委溝壑、?重之區十室僅存二三、次亦不及五六、荒田廢地、無邑無之、急宜招徠開墾、免致額賦虛懸、惟直豫陝三省?封皆歉、流亡之戶、或客死而不歸、接壤之民、多自芸之不暇、其招徠既非易事、即開墾亦徒托空言、臣擬檄飭州縣、先就有主之田、酌給籽種、假貸牛力、其力能自備者無論矣、此外無人地畝即責成地方官、督同公正紳耆、按畝清查、另立冊簿、一面出示鄰境、勸其來耕、如實係死亡絕戶、及寄居他處者、待至今年秋後不歸、准令本戶近支承種、次及遠族、或支派遠近相同、則以輩分年齒長幼為序、本族無人、方准同甲同村、或因同村人少、亦許外村外縣外府客民領種、其承佃之法、由鄉約社首稟明地方官、給予印票、交佃戶收執、或值本戶歸來、當年新穫之糧、除納賦外、悉予承種之人、應俟明年播種之時、方許認回、倘耕至五年、本戶不回、即由該族戚村甲承為永業、蓋晉省地多磽瘠、人工牛力、所費不資、若竭力以芸他人之田、而本戶坐收現成之利、轉使承種者工本無著、既失持平之義、將生畏阻之心、此不能不設法招致者一也、其二為編審丁冊、　溯查明制魚鱗冊、以田為經、以戶為緯、地丁之糧、本分為二、地則永無消長、丁則時有?增、我　　　聖祖仁皇帝、特施浩蕩之恩、　　諭令天下丁冊、以康熙五十年人數定為常額、續生人丁、永不加賦、　　　世宗憲皇帝、又以各邑丁糧攤入地糧、自雍正四年、迄今百五十載、率土無田之民、永免追呼之累、獨山西一隅、辦理稍歧、乾隆年間、經前撫臣覺維石麟、鹽臣吉慶、暨御史姚成烈戈濤等、先後備奏請併丁於地、屢次推廣、猶未能改歸一律、按之冊籍、有全未歸併者二十餘州縣、有量歸十分之二三者三十餘州縣、歷任牧令、因賦稅之額有常、考成之典吃重、遂不復計及丁口之盛衰、但論額徵之多寡、循例徵收、小民䲢於催科、始則賣妻鬻子、以供口賦者有之、繼則逃入無何有之鄉、官衙以無丁可徵、畏罜吏議、其桀黠者、或攤甲村之糧於乙村之丁亦有之、其循良者、則徑代賠丁糧、厚受公私之累、遂致一蹶而不可復振、比比皆是、然則晉民有無田之課、州縣有賠糧之缺、官民交困、行之豐年、猶受其病、處此兇歲、更何以堪、持久不變、殊非承宣　　聖化之道也、臣擬飭該州縣等、另立科丁細冊、按里按甲分戶稽核、查明原額丁口若干、現存丁口若干、其缺額之丁無丁之糧、應乞　　天恩、准予核實酌減、至於有丁之糧、則歸之於地、以定永久之賦、庶於　國計民生、兩有裨益、如蒙　　俞允、臣即當派委妥員、會同該管道府、詳細確查、專案奏明辦理、統候　　聖訓遵行、__其三為均減差徭也、溯查漢制民間、二十而縛給徭役、唐立租庸調法、一年之中一丁出力二十日、宋設雇役差役、歷代互有得失、惟念北方差徭之重、由來舊矣、?省右輔　畿疆、西通秦蜀、軍差餉差藏差絡繹於道、州縣供億之煩、幾於日不暇給、車騾既資之民間、役夫亦責之里甲、其不能不擾累者勢也、竊維徭出於賦、賦重則徭重、賦輕則徭輕、而各屬辦理、各有不同、有闔縣里甲通年攤認者。資眾力以應役、其法尚為公允、有分里分甲限年輪認者、初年攤之一甲一里、次年攤二甲二里、各年之差徭多寡不等、即甲里之認派、苦樂不均、至有豪猾刁徒、恃有甲倒累甲戶倒累戶之弊、將其地重價出售、而以空名自認其糧、迨三五年乘間潛逃、即本村亦莫知其蹤跡、本甲既代賠無主之糧、又代認無主之差、貽害無窮、控告無路、如此而流於窮乏無依者、不知凡幾、官?土者、莫不知民間疾苦、由於差徭之重倍於賦也、而無以蘇化、此次若不廓清錮習、以紓殘黎、流毒伊於胡底、特是大差固不敢貽?、積弊亦不可不除、為今之計惟有減差均徭之一法、尚堪?為補救、臣擬檄飭州縣、除各項大差持有傳單勘合、循照常例支應外、其本省差餉差委員、向無定例者、均應遵通飭條?辦理、其餘概不准藉端苛派、如有擅索車馬者、即將舞弊之人照例治罪、並將該管官吏參劾、至於虛糧認差之弊、擬即乘此大祲一律釐正、湔除核減、以後仍令闔縣按糧均攤、不許分里分甲、此菀彼枯、亦不准飛洒詭託、張冠李戴、庶幾事理得平、稍合前賢因賦定役之義、或亦補偏救弊之一端、此三條係就現在急宜擇要興辦者、舉其大概、以備　　聖明採擇、至於應辦善後事宜、千頭萬緒、多籌經費、以招集流亡、預備鉅?、以填還倉穀、整飭鹺務、以充裕課稅、裁減練餉、以贍養勁軍、皆今年所必不可緩之事、但非有財、不能使百廢具舉、亦非得人、不能使?策兼營、除隨時奏明外、臣惟有督率司道府廳州縣、共竭愚誠、斟酌緩急、次第辦理、以期仰副我　　聖朝子惠元元之至意、_
清查荒地議|劉汝璆|HCJSWXB_RAO_1881|卷三十四戶政九屯墾|大兵之後荒田日多逃亡之民未能復業或有全家均亡無人認種則招徠開墾誠為急務荒地之多莫如皖北毗連中州一帶蹂躪頻年數十里人?絕?現雖屢令開種而地勢遼闊非旦夕所能奏效浙江全省蕩平閩中亦一律肅清則此邦所墾之田真可永為世業矣?招種之法有六端曰有主曰無主曰無主已種曰有主未種曰有主變而為無主曰無主變而為有主知斯六者可與言招種矣至今上官激勸凡縣令募民開墾至數萬畝不次獎擢可謂至矣而猶有難言者民情多詐勉強度日即有怠惰之心官雖董率置若罔聞雖為己業任聽荒蕪其有實係絕產有人認墾及其成熟時有無賴之民認為己業涉訟公庭雖經訊明而認墾之人一經係累即不至破家豈能一無所費?控爭之輩多係健訟之徒其視官法不知畏故稍有身家而畏事者斷不敢為墾荒之事是雖有墾田之令而仍有行有不行也然則如何而可必須明定章程知此六端嚴懲狡詐之徒官為董率則下知畏法而從事者亦不慮其有後患矣近見保定等處新開棄地至有數百頃為西北開荒之明證元虞集東京水利之策不行於當時閱數百年至我　朝而始收其利故曰愚人可與樂成難與慮始也今浙江十一郡所在多有荒田而湖杭等處尤為膏腴誠能募民盡墾以裕生食之源將可漸復其元氣而以時收養壯健之夫亦息盜之一法目今盜案浙西尤多動曰游勇而亦不盡然無業之民率之歸農何所為勇何所為盜此亦亂後裁撤兵勇之大善策也_
荒產宜設法杜弊疏|朱澄瀾|HCJSWXB_RAO_1881|卷三十四戶政九屯墾|伏讀同治二年十一月欽奉　　上諭著各該督撫於新復各處。督飭各該州縣確切查明實在逆產入官。其荒廢地畝。有原業主者。即行給領。尚未查得業主者。即著暫行造冊登記。俟業主續歸再行給還等因。欽此仰見我　　皇上軫念窮黎。無微不至。跪讀之下。淪浹難名。查無主荒田原應暫為官地。俟業主續歸時領還。亦必辦理得宜方能無弊。現飭各督撫妥議章程。自能悉心籌畫。茲就管見謹擬防弊四條。為我　　皇上敬陳之。　一呈報宜寬予歲時也。各省道途梗塞。文報遲延。若期限過嚴。恐各業主。或流落遠方。未能趕到。或逗留僻壤。不易即知。必有因逾期。而勢難給領者。且恐長留難免訛詐之風。欲除此弊。似不必預定日期。凡業主續歸領田者。俱俟到籍後。限半年內具呈報官。即令里鄰親族。或佃戶。及從前取租人。各取實保結。將由批給各業主存案。不准藉端滋擾。以恤流離。一認領難盡憑冊契也。外省田畝。較多之業主。半係祖產留貽。或且窮鄉窵遠。更多有託人照管者。故地?四址田。每未能盡知所恃者。惟糧戶冊及買田紅契耳。地方遭兵後。糧冊田契類已遺亡。尤恐有同姓者竊獲。頂名捏造者。奪真攫利。欲除此弊。仍不必盡憑冊契。惟各取切實保結。並聲明現在有無冊契緣由。再由該管官確查後。即行另立冊給契。以絕紛爭。一逆產與非逆產。當嚴辨也。逆產例應入官。特恐貪劣各員。幸民田入官。為易於分肥計。將賊所強據。賊所取租。及與賊稍有毘連交涉。或毫無瓜葛各荒田。訛斷入官。田主不敢自明。必多失業。欲除此弊。惟於逆產入官時。亦各取切實保結。聲明實無誣逆情弊。再由該管官確訪得實。方准永遠入官。庶荒田不敢概行籍沒矣。　一田主與偽田主必密查也。荒田尚無業主。恐有詭充業主者。租戶之侵吞。土豪之兼并。均可虞也。官或?信於前。勢必飾非於後。原主續歸日。其懦弱者畏見官司。每致鳩據鵲巢。莫由分辨。欲除此弊。凡業主領田時。俱令取切實保結。即當時已有原業主者。亦必令聲明實無私占。與假冒情弊。再由該管官確驗給收。如有占冒者。從重治罪。庶荒田不致互相竊取矣。　以上四條。除嚴禁吏胥人等。毋庸干預擾民外。均責成里鄰親族。及各人証切實作保。再嚴飭地方官秉公認真查辦。儻劣員或奸徒有徇隱侵漁把持婪索者。即飭該管上司官。查拿懲辦。以儆其餘。並先通行示諭軍民人等知悉。俾不敢營私霸產。預弭刁風。_
論貴州境插花情形啟|胡林翼|HCJSWXB_RAO_1881|卷三十四戶政九屯墾|竊以貴州境內地多插花。安順尤甚。林翼妄不自揣。思欲逐一察清。妥擬章程。彼此移易。歸於至當。謹先陳愚管。仰祈訓示。如蒙允準。再行縷析繪圖陳說。呈懇咨部改撥。以正經界。以便官民。查貴州所謂插花地者。其情形約?有三種。如府州廳縣治所在此。而所轄壤土仍隔越他界。或百里而遙。或數百里之外。世謂之插花。即古所謂華離之地也。又如二壤本屬一邑。中間為他境參錯。僅有一?相連。世亦謂之插花。即古所謂犬牙之地也。又如一?之地。插入他境。既斷而復續。已續而又絕。延延。至百十里之遙。世亦謂之插花。即古所謂甌脫之地也。而貴州所以多插花者。其故又有三。貴州之郡縣。一因乎明之?所。一因於元明之土司。一因於剿撫蠻苗所得之土田。明之?所。本以屯田為實壤。而屯田亦有星散四出之地。　國初諸公。徒取其城治相近者。即并為一邑。未暇一一清釐。所以州縣地多插花。其弊一也。土司之壤。或承自唐宋。或刱於元明。歷世既久。彼此侵奪。本非畫一之規。及其獻土也。則舉其所有而歸之於州縣。不暇一一為之分析。所以州縣又多插花。其弊二也。征討之法。或用雕剿。則平一姓而兼平數姓之人。招降之利。必聯族類。則降一寨而兼降數寨之人。當其創制州縣。輒以一時所獲田土。歸之一邑。所以插花愈多。其弊三也三者之弊。皆因戡定亂?之時。未暇深考。而其流弊。乃百出而不窮。姑即弊之切近者言之。插花地有離本治二三百里。而離他治未百里數十里者。民之輸將也。不於其近而於其遠。期會不時。資斧既竭。遠來負米。勞費可矜。士之應試。其弊亦然。命案藉遠地而遲延。盜案因交界而推諉。姑無論矣。即尋常詞訟牽連他屬者十之四五。輾轉關移。百無一應。官之所謂小事。即百姓之所謂大事。?候日久。既無以恤其貲財。證佐不齊。又無以剖其曲直。歷數年而不見一官。歷數官而不得一審。往往釀成大案。此其不便於民也。肘腋之下。皆他境之民。臥榻之傍。悉他人之地。其所應教誨應整飭應修明應捕逐者。皆遠在數百里之外。府廳州縣號為親民之官。欲其出入可見。咨詢易及耳。乃所親者在遠。而所不親者在近。縱有留心民瘼之良吏。亦限於聞見而莫可如何。追呼不便。公事掣肘。此其不便於官也。然亦有所甚便者。則刁劣之生監。與擾害之棍徒耳。而盜賊為尤甚。盜賊成?結黨。必於插花之地。紏察之所不及。摘發苦於所難。吏胥以別境為攩塞之詞。州縣以關移為遷延之計。即有任事之員。遵奉道光二十一年申明　　聖訓。不分畛域。而平日之耳目不習。即臨時之呼應不靈。戶口阨塞。非其所知。鄉約寨頭。非其所轄。則越境捕盜之難也。其狡黠大盜。甚則結交各屬吏役。此邑見捕。歸於他邑。?情希脫。賄弊多方。漠不關心者。既涉因循。因以為利者。更虞袒縱。是又公文關移之無益也。__凡此各弊。相沿已久。而不敢輕言更張者。則恐吏胥之因緣為奸。更恐州縣之肥瘠不定耳。然使官不擾民。自為經理。就疆域之形便而截長補短。即錢糧之會計而益寡裒多。不更易州縣之名。不增減糧賦之數。則民情當必帖然。而吏治實為大便。姑即安順而論之。安順領二州三縣。而知府及同知通判。皆有分地。是名為五屬。實八屬也。八屬之中。插花無慮數十處。其最多者。又莫如安平鎮甯。安平居府城之東少北。鎮甯居府城之西。中隔府屬及普定。形勢本不相連。而此二州縣之壤。割裂交錯。幾無整?。?而言之。?二邑各離而為三。其與安平城治相近者則為五所。及柔東三排。五所者明代平壩?之故地也。柔東三排者。明代柔遠所東偏之故地也。五所三排。聯聚一處。東西相距九十里。南北相距八十里。東北一?接清鎮之蘆荻哨。西南一?。接普定之石板房。為驛道近旁之地。而環其南北者。皆鎮甯插花地。此安平之正壤一也。柔西三排。在安平之西北七十里。北負思臘河。河之南數里。有齊伯房城。即明柔遠所之故城也。三排所亦即明代柔遠西偏之故地也。其地東西相距二十五里。南北相距三十里。東南西三面多為鎮甯插花地所環。北又貴筑羊鵲塘茅草寨及大河十三寨環之。自柔西至安平。必出鎮甯插花之境。此安平隔越在西北之壤二也。又有西堡十二枝者。本西堡土司之故地。原屬普定康熙五十五年。始改屬安平。其地在安平西北二百里。東西相距七十里。南北相距六十里。跨沙家大河之南。北二枝在河北。十枝在河南。沙家大河者。即思臘河之上流也。是河自郎岱之黃沙渡。流入西堡之六罵枝為陰?渡。貫十二枝之北境。行二十里。至樂東渡出西堡境。又隔二百里至邱哨渡。始入柔西之境。復為安平地。其閒?為郎岱普定鎮甯平遠之地所隔越也。若自西堡入安平。必假道普定之定南里及鎮甯之蒙楚諸枝。此安平西北絕越之插花三也。至若鎮甯州之三壤。則附州城諸枝一也。安平以北諸枝二也。安平以南諸枝三也。鎮甯附州城之地為東屯枝為西屯枝。為郎洞枝。東西相距約五六十里。南北亦然。此為鎮甯之正壤。又有木岡漿水阿破三枝在其北東。接普定之定南里。西接郎岱之羅別汛。雖為普定之腰鋪水母塘所隔。而阿破枝之北古寨越。在沙家大河之北毘連平接。以其大致尚與鎮甯治所相接續。即可謂為鎮甯之正壤。此其一。齊伯房枝。居安平柔西之東。而公具蒙楚二枝。又居其西。其南三枝。大勢環接。然在普定定南里之東。不與州北之三枝相連。又橫梗安平柔西之中。為鎮甯隔越在東之地。此其二。上九枝中九枝下九枝。居廣順州之東。安平之南。而南聯歸化廳。西則本州之隴革枝。東則本州之華楚枝。諸枝大勢相聯。團聚一處。為鎮甯隔越在東南之極境。此其三。大抵二邑之六壤。或數寨旁出。或半枝隔絕。非親履周詢。不能縷析也。__其他若府屬之與普定。則府屬之五起十三枝。與普定之五里五枝往往交錯。大約縣境居北及西南。而府境在東及南縣境。自城而北。直屬於三岔河。則本明定南里之故地。又自城而西南直接乎歸化。則五枝之地本甯谷司所改也。其四里。居驛道之旁者。則普定?之故地也。大勢尚相連接。然又有東出二百餘里。遠在鎮甯華楚枝之旁。而介乎貴筑廣順之閒者。則為?坐?府屬之五起。本為安順舊州之地。其餘十三枝。則安順舊軍民府之地也。十三枝參錯勻布。自東而南面西薄乎縣屬之甯谷五枝而止。然又有水西莊在鎮甯之西南三十里。蜡蓬寨錯。出安平堡唐基堡之東。錢唐堡錯出安平?槽堡之東。亦府屬之插花地也。郎岱歸化二廳。地頗連屬。?畫疆在雍乾之際。其時司事者留心疆域。故無遺議。清鎮雖併聚在東北一隅。而貴筑之穀上穀下二里。袤六七里。廣且百餘里。又有羊鵲塘舊人寨茅草寨。若絕若續。與之橫?。其中居二穀之北者。為鎮里安里。明故鎮西?之地。居二穀之南者。為清里定里。明故威清?之地。永甯雖集處於西南之一隅。而其地本偏遠。州城及打罕一馬。沙營頂營募役三司六保阿果二枝。皆居北盤江之東。樂運樂壩樂舉八大?萬播西邕便邕。由八十石石灣寨下募役十一馬寨。又在白水河之東。惟江外金井之地則居北盤江之西。外界貞豐。地復荒廣。為盜賊聚萃之區。凡此皆諸屬插花之情形也。又攷西堡去安平遠而去鎮甯近。齊伯房公具蒙楚上九中九下九隴革華楚八枝去安平近而去鎮甯遠。若舉以相易。實為兩便。他若穀上穀下之當歸清鎮。江外之宜併貞豐。則又事關外郡。不敢輕議也。又查齊伯房之應納正銀凡九十二兩八錢七分七厘。原糧八十石七斗四升八合三勺。公具枝之正銀二百四十八兩一錢一分三厘。原糧一百九十二石零九升。蒙楚枝正銀二百一十一兩三錢九分二厘。原糧一百六十三石六斗五升二勺。上九正銀二十五兩九錢八分五厘。原糧四百九十一石一斗。中九正銀二十九兩四錢五分八厘。原糧五百七十石二斗九升六合。下九正銀二十兩九錢三分。原糧四百零二石一斗七升。隴革正銀一百七十三兩五錢四分三厘。原糧一百三十四石三斗四升三合。華楚枝正銀三百八十二兩一錢九分五厘。原糧三百零二[石](斗)八斗一升五合。統計八枝共銀一千一百八十四兩四錢九分三厘。糧二千三百三十七石二斗一升四合三勺。又查西堡秋糧米共四百十二石七斗一升七合三勺。又諸色銀共七十兩六錢二分九厘。七枝之米多西堡且六倍銀。多西堡十五倍。此為不侔之數。而實則西堡肥而七枝瘠。二邑恐不能從也。仍當察核地界。酌其相宜。一一比較。方為愜當。此林翼所為欲逐一察清。妥議章程者也。_
邑侯王公編審碑記|李建|HCJSWXB_RAO_1881|卷三十戶政五賦役二|粵自拜登受藏之典肇於周禮。而歷代相因。著為絜令。編審之設由來尚矣。　國朝稽古定制。詔天下郡邑。五年一編審。以五年之內。田產之興廢不同。徭役之多寡宜異。均勞逸。權輕重。法至善也。朝邑土瘠民貧。而額丁幾滿十萬。每?其時。盡人懷規避之私念。而奸蠹胥書。復從而熒惑之。於是弊竇叢生。遂至於莫可禁。如賦役既有定額。而戶之大者。非苞苴之私投。則請謁之公行。本宜多坐而反減者有之。大戶減則弱戶益增。放富差貧。古患之矣。弊之一也。三門九則。原為貧富不同而設。無如操縱於長吏筆端之上下。其所欲上。一丁而供數丁之役。其所欲下。數丁而無一丁之費。?吏緣為奸。無由窮詰。弊之二也。按地作丁。朝邑之定法。然當官既以地畝起例。而民閒復照人數分派。稍有更卸。輒執脫漏之律以繩之。俾有地者脫籍而嬉。無地者剜肉以補。苦樂不均。疇從而問焉。弊之三也。縉紳衿裾。及府史曹掾。自難與齊民同數。如果負郭有田。照例豁免一丁。固其宜也。乃有無地而暗包他業。以霑優異。此非貽累窮簷之源乎。弊之四也。至於常住有地。寄莊有戶。緇流黃冠之徒。託言方外而不之任。同華澄郃之氓。恃在隔屬而不之承。嗟我朝民。能無代輸丁徭之苦也耶。弊之五也。有此諸弊。而卒莫之釐正者。果民為之耶。抑或官為之也。夫朝固素多良宰。第識不足者。未免蹈常習故。而不知正。即知之矣。而才不及者。又未免憂讒畏譏而不敢正。究使拜登受藏之典。相沿而成。頭會箕歛之擾。嘻嘻不知其幾何年矣。今我邑侯王公則不然。侯滇南名儒也。?朝五載。其美政洋溢。雖更僕亦未易數。適值編審之期。戶吏復以舊例嘗侯。而侯弗善也。細閱賦役各冊。早已得其原委。與弊所由?。本特達之識。出獨斷之才。立畫一之法。定以有地七畝。坐以一丁為則。諸無地並有地而少者。悉不與焉。未審之前。榜陳夙弊。較如列眉。矢誓神前。不啻瀝血。及臨審之際。絕夤緣。杜巧營。邑門之內。無敢干三尺而賄免者。是放富差貧之弊無矣。照地坐丁。註以實數。且親裁自定。毫不假手吏胥。縱有狡猾。誰敢上下其間。是挪移門則之弊無矣。?召花戶。溫語細詢。使丁多丁少。皆自了然。而豪惡巨奸。無自施其欺罔。是私家飛灑之弊亦可以無矣。他如懲濫免貽累之弊。則清查占役而嚴禁包攬。懲代輸偏苦之弊則坐丁常住。而分徭寄莊。此其意何。莫非為我縣之蒼赤計哉。是役也。辨色而興。丙夜而寢。風寒不避。心血幾乾。專精其念慮以為之。即頌聲流聞。謗讟蝟起。侯亦兩忘之耳。事竣日。農歌於野。商歌於市。士歌於學宮。下至白叟黃童。嫠婦紅女。莫不歡聲動地。咸謂我侯大有造於我朝矣。而侯且逡巡謝不敏曰。吾何知有造。吾第揆乎理。度乎勢。為爾曹立一均平之法。以不負吾生平之學問。而不知當乎否耶。有昧乎言之哉。於是闔邑士庶斬石鑱碑。以誌德意。而更慮侯治行彪炳。上大夫必列之薦剡。倘旦夕捨我遷去。後此編審。復何所賴焉。然不聞夫甘棠之詩乎。愛其人則愛其樹。侯即去。而美意良法具在。其為甘棠者大矣。第願繼侯而來者遵侯之法。則吾儕食福於一時者。且將食福於百世矣。又何患乎。侯諱兆鰲。字東柱。號曲江。雲南甯州人。庚午科亞魁。秉鐸於師崇州。其來朝邑。?由特陞云。__　_
原性|廖連城|HCJSWXB_RAO_1881|卷三學術三法語|天命之謂性。渾然一理而已。宋儒則謂有義理之性。有氣質之性。是析性為二矣。吾謂性只是義理。而氣質不可以名性。性猶水也。氣質猶蓄水之池也。而名池為水可乎。性猶米也。氣質猶煮米之釜也。而名釜為米可乎。池垢則水污。非水污也。池污也。釜穢則米黑。非米黑也。釜黑也。氣質惡則性被錮。人之有不善也。非性不善也。氣質使然。豈可不知變化哉。變化氣質之道無他。遏人欲存天理而已矣。天理者所性而有者也。人欲者緣氣質而生者也。人具耳目口身之質。其能聽能視能言能動者。氣之靈也。而天理寓乎其中。聽思聰。視思明。言思忠。事思敬。則天理為主。氣質無權。而人欲潛消矣。喜聽淫聲。好視邪色。言而無信。動而無禮。則氣質用焉。人欲紛生。而天理不能作主矣。然則遏人欲存天理。豈非盡性之全功乎。是故聖人者。純乎天理。而無一毫人欲之私。如最上之金。潔凈光明。而無一絲銅鉛之雜也。賢人者。循乎天理。而未免有幾微人欲之私。如中上之金。堅實朗潤。而不無一二絲銅鉛之雜也。中人者稟乎天理。而累於人欲之私。如中下之金。合鉛銅以成質。而闇然不見其色也。愚不肖者。天理為氣質所拘。人欲從而錮蔽之。如在礦之金。雜以銅鉛。覆以土石。樵牧者過其間。不知其有金也。然謂無金則不得也。苟掘取其礦。冶而分之。去其累金者。則燦然生色。雖牧樵夫。亦識其為真金矣。今自中人而下。見聖人賢人。亦知慕之。而自謂不能。甘於暴棄。是雜金於銅鉛之內。埋金於土石之中。變其本體。忘其固有。而徒垂涎於他人之金也。豈不惜哉。_
原性|李元度|HCJSWXB_RAO_1881|卷三學術三法語|孔子言性。未有離氣質而言者也。天命之理。日流行於大化之中。人得之以為性。既為人。則必有所稟之氣。與所具之質。無氣質則無是人。無人則性將焉附。可見不落氣質。不可謂性。言性便不能離氣質矣。然謂性不能離氣質則可。謂本性外別有氣質之性。則不可。蓋天地之氣。陰陽剛柔而已矣。而質即因之。故凡稟氣之陽者。其質必剛健。而其毗於陽而偏勝者。則為躁暴。為乖戾。稟氣之陰者。其質必柔順。而其毗於陰而偏勝者。則為便佞。為詭隨。二者氣質之偏。也。因其偏而遂各趨於所習。習於善則善。習於惡則惡。故曰性相近也。習相遠也。若夫稟氣中和。稟質純粹。初無偏倚駁雜。自能完其本然之善。是謂上智。氣稟?濁。加以物欲痼蔽。其本然之善已漓。雖強之習善而不可。是謂下愚。故又曰惟上智與下愚不移。此孔子言性之定論也。雖然。人即下愚。即甚相遠。而其本善之真性固在也。觀乍見孺子入井。則皆有怵愓惻隱之心。?蹴而與之。則行道與乞人皆不屑。故能充無欲害人之心。則皆可為仁。充無穿窬之心。則皆可為義。此孟子所以有性善之說。而以惻隱羞惡辭讓是非明四端。以平旦之氣明好惡之相近。與孔子之言。不相倍而相足也。孔子別其等。孟子探其原。其理本一。韓子性有三品之說。亦本諸孔子也。宋儒因孟子之言以疑孔子。意性分三品則不得為性善。遂謂相近遠與不移者為氣質之性。而非性之本。且謂若言其本。性即是理。理無不善。孟子言性善矣。何相近之有。信斯言也。則人既有義理之性。又有氣質之性是二性也。一心而二性。有是理乎。夫性一而已。人自形生神發而後。天命之理既墮於氣質之中。則自上智。外必須變化克治。乃可明善而復其初。其下愚與相遠者。正氣質累之也。性善云者。就氣質中指出義理耳。氣質自氣質。不得以性言。孟子言耳目口鼻四肢之欲有命焉。君子不謂性也。是其明證。然則氣質烏可言性哉。且夫性在氣質之中。與水在器中一也。盂圓則水圓。盂方則水方。若盂有偏曲窊凸。則水亦不能周且圓矣。然周且圓之本性固在也。且不周不圓者。亦即此水也。烏可別白之曰是為器之水哉。聖人之言。萬理具足。豈有但言氣質之性。不言義理之性者。不言本性而專言氣質之性。則性之本體昧矣。聖人不若是疏也。故知言性則已包氣質。不特遠近不移為然。即孟子道性善。亦未嘗離氣質而專言義理也。若所云氣質之性。乃後儒所添設。夫豈孔孟之本旨哉。__　朱子註孟子有云。氣質所稟雖有不善。而不害性之本善。此論最明。程子張子均因相近相遠與不移。有礙於孟子性善之說。故添出氣質之性一屬。如朱子此註。則孔孟之說皆不倍矣。不解註論語何以獨不用此說也。_
學經論|艾暢|HCJSWXB_RAO_1881|卷三學術三法語|他經皆言人事。而易獨言天道。他經以人事貫天道。自下而上。其學易。易則以天道貫人事。自上而下。其學難。孔子教弟子。雅言詩書執禮而不言易。樂起數於微渺。然有器數可尋。亦間言之。惟於易絕無聞。其自謂學易在知命之年。猶曰假我可無大過。若重有難辭然者。後世童子。莫不學易。稍通文藝者莫不計易。褻天道而誣聖經。使其理卒晦塞於天下。莫此為甚。然則易絕不可學乎。曰可以諸經為之津梁。吾今且學詩學書學禮。使其顯列於人事者。有以融會貫通。得之心而著之身。而後易之精體於天道者。日用之地。亦油然有可觀也。如陟?者。先自下而上。乃可自上而下。__易。道之體也。而用貫焉。春秋。道之用也。而體具焉。春秋與易相倚。非聖人心與天合。而身與道合者不能作也。孔子學易。韋編三絕。春秋亦成於晚年。為游夏所不能贊。後世儒者。其視聖人也。如身在室中。而己在室外。以室外而揣室中之事。無怪其彼此悖戾。而聚訟不休也。易之初。惟存卦體。其後乃有三聖人為之卦詞爻詞彖象繫詞。學者非可緣說以相求。春秋則據事直書。初未自明其義例。如易之僅有卦體。雖三傳稍有可考。然彼此出入。其誣經者已不少。故通春秋為最難。吾向嘗曰學易須先學他經。他經明而後易明。則以人事貫天道之說也。吾今又曰。通春秋須先通易。易明而後春秋明。則以天道貫人事之說也。何則。春秋成文數百。其旨數千。而以易之三百八十四爻。__所謂中正偏倚。剛柔進退者。按之則皆盡。其中得失燦然。有所不能蒙。如讞獄者律例既明。則案牘投前。任囚情之輕重百出。可條判而不失也。吾故曰春秋與易相倚。通春秋須先通易。__詩之為教也。有以人治者焉。有以天治者焉。知人而不知天。不可以學詩。奚以言其然也。詩三百篇。皆美善而刺惡。吾誦所美而知勸。誦所刺而知懲。緣詞以求義。因義以志正。所謂以人治也。夫以人治者。諸經之旨皆同。不獨詩也。詩之感人。又有不必泥其孰美而勸孰刺而懲。而觸聲生感。循音得理。抑揚反覆。詠歎?佚。鬱者以舒。戾者以和。滌瑕去穢。忽不自知其反於性情之正。所謂以天治也。以人治者著其跡。以天治而後其精盡矣。昔伯牙學琴。三年而不妙。其師與之海上聞海波激浪。鳴鳥呼號。口答然以為能移我情。歸而其琴遂絕於天下。蓋向之即琴求琴者。治以人也。後之離琴求琴者。治於天也。治以天者。不相及而相及。有妙於為及者也。不然。鹿鳴何關兄弟。而兄弟同食。晨風何與父子。而父子感悟。亦其天之妙於為及者也。吾故曰知人而不知天。不可以學詩。_
察微說|方濬頤|HCJSWXB_RAO_1881|卷三學術三法語|治天下事。宜規全局總大綱。握要以圖從容鎮靜。不宜刻覈瑣屑。自詡察察之明。固已然而疏節?目。昧於杜漸防微者有之。高掌遠蹠。恥於謹小慎微者亦有之。均失也。置鏡虛堂之內。物來畢照。纖悉靡遺。以明啟暗。以顯燭幽。顧必去其垢。拂其塵。而其光始遠。人之心不猶是耶。靈臺方寸間。本空洞也。本澄澈也。本渾融而昭著也。乃見其大不見其小。見其巨不見其細。以為小者可忽。久之並其大者亦漸受欺蒙矣。以為細者不矜。久之並其巨者亦茫無綱紀矣。典章文物之重。條教號令之繁。百僚庶司之聽我指揮。?黎萬姓之伺我趨嚮。而為之上者。匪特用人行政應事接物廓然咸秉大公。即一嚬一笑。一言一動。亦不可苟也。如或苟焉。則惰氣中之。驕念萌之。私意參之。物欲擾之。人情障之。客感乘之。成敗得失利害禍福。舉足以震撼而傾危之。始則瑩然。繼則昏然。鏡閟其光。心損其慧。夫所謂微乎微者。烏可以其小而忽之。烏可以其細而不矜也耶。察之哉。本存誠寡過之學。端立身行己之方。衣冠必正。瞻視必尊。聲色玩好必絕。家人子弟吏胥僕從教誡必嚴。而督責必備。而猶恐偶有肆志。稍伏倦心。以小誤大。以細害巨也。兢兢焉無所不用吾防。毣毣焉無所不致吾慎。而後空洞澄澈。而後渾融昭著。故曰察微非心鏡不為功。_
數論|方濬頤|HCJSWXB_RAO_1881|卷三學術三法語|謂理不勝數。數其可憑乎。不可憑乎。可知乎。不可知乎。凡事必諉之於數。則世之治也。謂數當治。世之亂也。謂數當亂。人之富貴貧賤壽夭也。謂數當富貴而壽。數當貧賤而夭。舉凡政事之得失。世道之隆污。人品之賢愚善惡。皆聽諸適然。而無所用其挽回補救也。將乾坤宇宙。皆限於數之中。而莫能逃乎數之外。有是理哉。聖人信理不信數。故知其不可而為。下此則鮮有不為數所惑者。既為數惑。一若君相弗能造命。窮通祗合問天。功名?於將來。飲啄由乎前定。將不必修德。不必保身。不必敦品勵學。而第曰有數存焉。是造化無權矣。是鬼神交困矣。是清濁有時而溷淆。陰陽有時而顛倒矣且即以數論。奇生於偶。萬統於一。無極太極。先天後天。不可憑而實可憑也。不可知而實可知也。其可憑者理也。非數也。其可知者數也。即理也。明乎理而數本由理而出。昧乎理而數乃與理相反。合乎理而以理測數。數自不誣。違乎理而以數準理。理終不謬。與其聽之於數。曷若?之於理耶。果能?之於理。又奚必諉之於數耶。讖緯之學。星命之書。中者十之八九。不中者不過十之一二。而究之數與理符者。亦十之八九。數與理乖者。亦不過十之一二也。吾故曰數不勝理。_
淵亭日錄十七則|黃炎|HCJSWXB_RAO_1881|卷三學術三法語|靜存動察。固所以立體而致用。然當知明鏡止水之中。亦常有玩索涵泳之候。此靜中之動也。酬酢萬變之際。亦間有?神淵默之時。此動中之靜也。明乎動靜倚伏之妙。則心機圓暢。天理周流。而存養亦易為力矣。__戒懼乎不賭不聞。作何形狀。曰整齊嚴肅則心便一。一則自無非僻之干。制於外所以養其中也。至於淫樂慝禮。不接心術。惰慢邪僻。不設身體。此乃內外交養之義。__何事於仁。必也聖乎。仁通乎上下。或安或利或勉。仁之成則一也。當理而無私。全體而不息。凡仁者皆能之。聖則神靈天亶。其聰明睿智。足以有臨。如天之無不覆。如地之無不載。乘六龍而作霖雨。舉一世而歸甄陶。堯舜協和萬邦。孔子垂教萬世。不以窮達而有加損。其德同。其功用亦同也。聖造其極之名。非兼位以言聖也。__大樂必易。大禮必簡者。九成[八](人)成。不過導和而止。非易乎。三千三百。不過將敬而止。非簡乎。大樂與天地同和。周浹而無閒也。大禮與天地同節。範圍而不過也。__禮減而進。以進為文。故禮粗則偏。樂盈而反以反為文。故樂極則憂。敦樂而無憂者。逸能思初。安能惟始。歌詠勤苦。而欲平躁釋也。禮備而不偏者。盡志盡物。違於上下。文理密察。而無毫髮之憾也。__定而后能靜。如志在天理。則人欲之偽。不得而淆亂其神明。志在王道。則功利之私。不得以錯雜其念慮。靜而后能安。如靜以脩己。則常變順逆。隨分自盡。而無外求。靜以治人。則治亂難易。因物付物。而無援畔。安謂所處而安。所處之境雖在身。而能安仍屬之心。任富貴貧賤患難。只隨在盡其所當為。如舜父頑母囂象傲而克諧以孝。文王囚羑里而文明柔順是也。安而后能慮。所謂精詳出於暇豫也。明德之地。所處而安。則變者務使之常。逆者務使之順。而殫精竭智。以求盡其當然。新民之地。所處而安。則亂者務使之治。難者務使之易。而經畫措置。以求還其固有。意誠而后心正。心正而后身脩者。誠於為善。則心之綱紀乎善者。自專一而不他。誠於去惡。則心之淆雜於物者。自消歸於無有。由是瞬有養。息有存。而心正矣。心之綱紀乎善者。既專一而不他。則動容周旋。可使中禮。心之淆雜於物者。既消歸於無有。則惰慢邪僻。不設身體。由是言有教。動有法。而身脩矣。__世法二字。人多不解。世法者應世之巧術也。惟聖人能盡之。如論語所載孔子於孺悲陽貨。及與葉公論直。陳司敗問知禮。冉子為其母請粟。往往不用直而用曲者。此世法之精微。天理人情之至也。孟子所謂德慧術智也。心法仁也。世法智也。性之德也。合外內之道也。惟操心危慮患深者達此。世法豈易盡哉。若今人所謂世法。則色取仁而行違。言甚甘而無實。無而為有。約而為泰。屢憎於人。欲蓋彌彰。世俗之所謂假也。此巧言令色足恭之流。孔子所恥。而吾黨所宜痛戒也。__世人每謂人有體無用。有用無體者。此不解體用二字者也。體止一分。則用止一分。體到十分。則用亦十分。聰明睿智體也。不臨用也。仁義禮智各為體。則容執敬別各為用。豈有有體無用。有用無體者。彼蓋諱言才德。而以體用代之。不知才德亦各分體用。得清明之體者優於才。故知者動而樂。得純粹之體者優於德。故仁者靜而壽。__才德由性生。亦由學成。薛文清公云。格物然後有才。誠意然後有德。故物格知至則才全。意誠心正則德備。__有為善之才。有為惡之才。為善之才喻於義。為惡之才喻於利。君子非不知利。利亦義也。小人未嘗不假義。義亦利也。__才由天降。萬事須才而成。然所以用其才者。則術不可不慎也。用其才於學問道義。則為己順而祥。為人愛而公。為天下國家無所處而不當。所謂君子贏得做君子。用其才於權謀術數。則失其心。喪其身。害於家。凶於國。求利未得。而害已隨之。所謂小人枉了做小人。__全體之德。德自兼才。知周萬物也。一曲之德。才或不足。惟學可以充之。__男子有德便是才。以之取人則可。以之處己則隘。__士君子論抱負。不論顯晦。抱負才也。顯晦時也。明體達用處義懷仁士人之抱負也時不可以力爭。才則可以學充之。用力於才者恒兩得焉。與時爭者兩失之矣。__暴富者多奇窮。不知生理之難也。功高者多奇禍。不知盛勢之危也。故易曰節以制度。勞謙君子有終吉。__詩書可以取貴。勤儉可以致富。人以為立身裕後之大計。盡在是矣。而不知積善以為之本。則文章適以資其佻巧。纖嗇反以成其谿。刻雖得之。君子不貴也。?實撥者易敗。多藏者厚亡。及身尚不能保其有終。又安望子孫之能讀其詩書。而世守其勤儉乎。有心者宜於闕里陋巷。誌昌黎永叔文集。及諸世澤之家。考其譜系。尋其源委。則知積厚者流光。積薄者流卑。人當強於為善。而俗世猥?之見。不足介其懷矣。__大丈夫當容人。勿為人所容。士君子當變俗。毋為俗所變。_
畫一論|方濬頤|HCJSWXB_RAO_1881|卷三學術三法語|天下之數起於一。天下之治定於一。萬殊而一理也。千變而一致也。百非而一是也。不一者一之。舜堯之執中以此。魯論之行簡以此。彼專尚清靜者。雖顜若畫一。奚能統其全量哉。三代以下庶務日繁。文網日密。朝更暮改。政出多門。建一議即有持一說以相難者矣。立一法旋有挾一弊以相蒙者矣。而且謂南北之風氣互異。古今之形勢不同。五帝三王之傳賢傳子。統緒各別。烏乎而一之。然而一則強。不一則弱。一則安。不一則危。一則治。不一則亂。視聽言動五官百骸。孰帥之乎。心帥之。心一而已。以一心運吾身之全體。唯其靜而不紛。庶乎動而有序也。以一人臨乎千萬人之上。當以一人之心曲體乎千萬人之心。而使千萬人之心畢順乎一人之心。亦猶吾身之全體。聽命於一心。非樹之的何以射。非總之綱何以漁。非予之繩墨規矩何以營造宮室。的也綱也。繩墨規矩也。皆所謂不一者之一也。若夫禮樂政刑。名物度數。制度典章。條教號令。至不一也。任其不一而家自為教。人自為俗。是轉不如射者之的。漁者之綱。工者之繩墨規矩矣。老氏曰。抱一為天下式。往者之尚忠尚質尚文即式也。式無二也。一生二。二生三。三生萬物。天地之罔不得一者。故必明乎易象之貞。而後能操乎治術之準。_
約言|舒化民|HCJSWXB_RAO_1881|卷三學術三法語|人生天地間。不過數十年客耳。既無不朽者存。熙攘無非名利。即有志進取科名者。亦皆為富貴利達起見。父師以是為教。子弟以是為學。終身浸?沈痼於其中。並不知此外尚有何事。得則欣然。失則惘然。卒至寶山空回。與草木同腐。殊可惜耳。子非故遠名利者。覺此中尚有事在。所欲有重於名利者。故不急急以求。然不急之中而名未始不得。利亦未始不得。溯自髫齡應試。以至華髮服官。五十餘年。皆可歷歷。自?其由來者。惟其科名仕宦皆不由著意經營。所以可行可止。無患得患失之心。職則未盡者多。利則強求者少。可公者不妨與公共之。獨得者仍不妨與眾分之。雖云力量實不自量。是以瓶罄罍恥之譏。知不能免。予生平處名利之場。大概如此。此豈真有昔人之淡定。要之耽逐慳守之念則無矣。此可捫心自問。並可質諸鬼神者也。迄於今齒衰髮白。七十懸車又五年矣。而造物者勞我以生。尚不逸我。然則我敢自耽安逸。逍遙杖履哉。三徑松菊。滿架詩書。此中?味。皆足為身心補過之資。又豈僅娛老而已。至於心志要苦。意趣要樂。言動要謹。氣量要宏。義所當為。任勞不妨任怨。言有可進。宜直而亦宜溫。見解各有偏長。未必人非我是。毀譽聽之眾口。但求理得心安。辨公非一己之公。要無我而有我。舉事為久遠之事。期圖始而圖終。學問為變化氣質之方。不和平焉能載福。節儉乃保守身家之要。縱嗜慾鮮克有終。無藉勢以凌人。有大度以容物。凡此日用行習之事。有己能有未能者。可與兒孫輩約言其一二也。即今飲食?少。而夢寐尚覺清恬。筋力蹇疲。而心體常形舒泰。此亦自証自慰之一端。善夫蔣心餘太史云。欣慼相同。為人莫想歡娛。歡娛即是煩惱。福命不大。處世休辭勞苦。勞苦乃得安康。可見安康非易得。而勞苦無已時也。又何必服餌導氣。學嵇叔夜之養生。希保長年耶。昌黎有云。人欲久不死。而觀居此世者何也。淵明有云。聊乘化以歸盡。樂夫天命復奚疑。兩先生其知道者矣。_
與左君第二書|魯一同|HCJSWXB_RAO_1881|卷三學術三法語|書未發又得來教。喜足下議論漸確實多可採者。雖然。足下殆未明於今日之大勢也。傳曰高言不止於眾人之心。又曰法後王可也。為其論卑而易行。昔?寬饒剛直高節。好犯上意。王生傷之。萬書見規。以為數進不用難聽之言匡拂左右。夫言不取高。務在切時。高而不切。猶乖時用。?於匪高。足下之言曰國家取利多途。政源不清。下流易濁。於是欲罷烏喇探珠之軍。止吉林采參之貢。革三姓徵貂之官。辭葉?搜玉之使。卻波斯珊瑚之琛。去關市之征。開魚鹽之禁。絕外洋之商。清心寡慾。以風天下。陳議甚高偉。紏時甚直切。抑足下徒觀前世之失。未今日之弊。若陳此論於漢太初宋大觀明萬歷之世。豈不識時務明政體豪?士哉。惜乎獻闇王之規於有道之世。繩墨雖切。肯棨未得。譬奏刀於無用之地。雖不缺折。亦無解焉。國家　　列聖相承。　　　世德繼美。　　皇上御極以來。躬行節儉。為天下先。聞諸近臣。　　皇上御澣濯之衣。郤珍奇之味。後宮無盛寵。外戚鮮恩私。匪頒有節。出入有常。可謂恭儉矣。未明而視朝。既晡乃罷。綱紀庶政一日萬幾。可謂兢業矣。且今吉林三姓葉爾羌之屬。昔稱絕遠悉隸版圖。物貢其方。何有費帑勞人。上困下敝哉。天下大利所在。聖人必操其權。節其出入而救其敝。關市有征。鹽利有禁。外夷有市。所以權[衡](衛)百貨。消息萬物。歷漢唐宋明。千數百年。踵沿不改。今乃欲引隆古迂遠之事。一切罷去。不知天下地丁雜稅歲入四千餘萬。災荒停緩在其中。而戶部奏歲出至三千三四百萬。脫田賦之外。悉取裁革。軍國事體重大。匪如足下匹夫小家。可以拮据補苴。僶俛卒歲。此真經生之迂談。宜吾不敢服也。古人之稅民。有田有口。周官九賦。漢有口率。唐稱兩稅。所以警遊手恤南畝也。今天下之丁。皆並於田。法取簡捷。農夫重困。游民滋多。足下又議去雜稅。農人焉得不流亡。奸民焉得不滋橫。錢之與銀。流通貨物而已。非可煮而食之。裁而衣之也。不在於此。則在於彼。上下轉輸。無關息耗。足下以銀貴為外洋通商之故。此朝士已議之矣。不思天下之困不專銀少。由衣食之源不足。衣食不足。由物力之艱。物力之艱。由糜費之眾。糜費之眾。由風俗之奢。風俗之奢。由百官之侈。官侈於上。士華於下。工作於市。農效於野。斲樸為彫。皆官之由。__以今日河員言之。一飯之費。八口數月之食也。一衣之費。中人一家之產也。河水非金穴。隄防非銀?。何由而致哉。足下謂僕節省工帑。為言利聚歛。僕誠不肖。不至為桑宏羊裴延齡。而足下必欲庇此積習。至引漢高陳平之事。縱其出入以為大度。而專一責取朝廷以節儉之意。是猶治家者聽奴僕之逋竊。而疏食飲水以求無貧。不可得也。足下但識嘉慶年間河費至五六百萬。謂今日省減。不知當其有事。千萬不吝。當其無事。則兩河四百萬之帑。漏?非小。吾見其長奸而病國。未見其為大度也。足下又謂胥吏無能為弊。官不勤也。捐職多也。今捐職漸少矣。由科甲者。未見其能勤民而制吏也。古之治天下者。能略於上而詳於下。三代封建數千。皆州縣也。方伯連帥落落數十人。分上而治。諸侯以下。卿大夫士無慮數百。胥吏減少。足以為治。漢法極重守令。刺史之秩甚微。唐縣七等節觀察為數亦少。其後失制。乃更加多。明初督臣用之沿邊。中葉以後。浸以遍設。由此言之。封疆大吏。在得其人。不在多設。夫州縣所以不能制胥吏者。牽制太多。文牒太繁。馭覆太密。窮日夜之精神。以承總督巡撫布政按察巡道五六公之意旨。而恐其不給。又安能親民而督吏。足下以督撫為心膂。司道為耳目。州縣為手足。胥吏為袖履。心膂不太多乎。耳目不太多乎。手足不太多乎。袖履不太多乎。吾則以為宰相心膂也。近臣耳目也。院司臂也。州縣指也。胥吏犬也。兩臂不能運一指。故院司宜少一指。不能御千犬。故胥吏宜減。夫牽一指於兩臂。尚不能御犬。?為臂者又縱犬而齧其指。指益困矣。足下切齒州縣之弊。由今之道。雖足下為之焦心苦思。傾產破家亦不能給。又安能去弊。誠牽制之患深。長吏之職難也。天下事必有受病之處。不得其處。東指西斥。愈紛愈亂。論國用則減賦額而縱官貪。論治術則樂牽制而護胥吏。皆由好高不由情實。由君子言之。欲國不貧。先覈浮冒。欲吏不擾。先一事權。浮冒覈。則出入有經矣。事權一。則指臂相使矣。足下幸留心當世。熟思其宜。無徒高言。匡拂朝廷寬縱臣子。以從王生之戒。_
與左逸民書|魯一同|HCJSWXB_RAO_1881|卷三學術三法語|書來推大雅明哲之義。葆愛茂勉甚厚。材猥知下。不能盡明。竊怪足下謂士人好論時勢。中賈生之毒。殆非明識所宜言也。又漢文不用賈生。善守家法。益不然也。人生要不立天地間。一日踐毛土。不可不求豪毛補益。仁賢用心。自古以然。何必賈生獨為狂惑。漢興承千載之衰周。踵暴秦之覆轍。風紀蕩佚。法制乖迕。賈生一痛哭而明主迴心。史冊所載。文帝遇大臣有禮。先仁義。後刑罰。廣積儲。興禮樂。以化天下。開梁代以制六國。延及孝武。推恩分封。坐制強藩。皆師其意。何謂不用哉。孔子曰。三年無改於父之道。又曰。武王周公其達孝矣乎。因時立政。與世推移。斯為善守。藉令漢文不用賈生之言。箕踞怒罵。不好儒術。豈非其家法哉。斯已頗矣。周公承文武之德。乃作周官。及其所用又不盡合。夜而思之。坐以待旦。孔子告顏淵。四代禮樂。帝王御世。如日御天。歷年既久。必有差忒。動煩推算。足下乃謂守成之世。一切不宜更改。則周公不當兼三王。孔子不當論四代矣。又謂人以才智加友。友必嫉之。加其祖父。嫉之彌甚。以明臣子不宜議法。而不知忠臣亮士。日夜焦心。苦思以求天下之故者。將以利國家安社稷邪。將慢其君父以才智加之也。不求其端。不責其是。而曰故事。此漢唐中主飾非拒諫之常談。足下又黜大義而伸小忠。益便於人臣持兩端而保爵祿者也。一代之興。規模大體。萬世不易。其小小節目。日變月易。自以不同。宣成之制已殊文景。開元之禮變於貞觀。推移之漸故也。且如本朝二百年來。　　列聖相承。未嘗一議更革。然冗官漸多。歲出浸廣。文法浸繁。準之　開國已難悉合。而論者不以為非。今汰冗官。省歲出。易文法。則以變易為罪。不知變者為變乎。不變者為變乎。天下安常習故。庸人樂其無事。而不肖有所容。彼自全軀畏禍耳。至於草野講求。何畏何忌。乃欲卷舌入口。以無諱之世為重足之憂。非所望於士君子也。足下抱觀古之識。究極物變。汪洋其文。僕每日驚心怖。嘗欲極論以拯天下之惑。而足下先施教戒。其敢不盡言以報大德。夫足下推禪讓。薄世及。進退堯舜。抑揚禹文。降湯武於莽操。進范蔡為知機。謂太伯伯夷有心為善。此皆衰周大亂之世。莊惠騶慎之徒。所以惑世而害民。方今　　聖人御宇。正教昌明。猶守此不變。以為奇怪可喜。則談鬼說夢頗足娛心。何必詖詞陳陳厭耳。若實見為如此。則是衰周數子之學待倡明於足下也。萬一遠近流傳。詫為詭誕採風之使。密以上　聞。事後之悔。殆不可諱。數十年來。人心漸肆。士大夫為大言。以毀前聖。小人?私智而抗國法。此宜深識。所用隱憂。足下又從而張之。殆加甚焉。__凡人議論貴平實。文章務切事情。至於求高好險。譬猶含菽米而吞馬肝。毀冠裳而衣木葉。甚非所以養性命之道也。耳目所及。當世之故。粲然易明。猶扞格不入。唐虞殷周去今數千載。法度典籍百無一存。壁書?史。真偽參半。上聖用心。凡近迥絕。今舍當世之得失。究皇古之是非。掇斷爛之詞。參私臆之說。推常人之腹。測聖哲之心。已乃不合。一切詆毀。首尾橫絕。黑白混淆。人稟天地之餘氣。百年如駛精爽幾何徒棄擲於無用之地。使當世斥其狂愚。後世指為異學。豈不哀哉。推足下之心。豈謂往聖可非。?籍可燬。徒以流俗文字奄弱。一出高論。震驚萬物。大名立致。不知文章如水火土穀。可以養身。其餘以養人。其餘以養天下後世。要其指歸。無足驚喜。若畫布為龍。張革為虎。以詫鄉里小兒。則譁然走矣。宇宙甚大。後來無窮。豈皆童?幼稚。可以鼓而驚之哉。聞足下為詩雜取子史。追琢為詞。儲而待選。大才盛氣。何所不可。要之此事。須從心出。夫假物於人。雖十年不還。其主亦不追索。要之吾心。豈不搖搖如傳舍哉。足下疏達而和。深明退讓之理。必受盡言。吾輩議論。不厭十反。直諒之友。古人所貴。若鄙論可採。感動於心。去其曼衍。割其假借。則足下之清空邁往。足以自雄於天下。僕將執鞭而從其後。若足己自是。聽言不答。則足下之業止矣。天下之人必無能如僕之愛足下。進苦口於足下者。異才難成。直口易忤。交臂之間。可為浩歎。又前贈詩。誠欽澹泊之風。高素尚之志。不圖怪異以為見輕。足下十年不入城。五年不入市。猶以貧賤為羞耶。文章事業。皆以靜儉為根柢。誠不願畸人高德。效此俗懷也。僕見足下文詞奇質。愛重不已。至於昕夕不能去懷。又感教戒之意。於鄙心私有未盡。故敢布其區區。狂言傷直。惟恕而賜覆。幸甚不宣。_
覺生日記三則|毛輝鳳|HCJSWXB_RAO_1881|卷三學術三法語|　　作吏__地方官要結上官者非百姓之福利益子孫者非百姓之福自安逸樂者非百姓之福託言名士者非百姓之福汶汶??勤勤懇懇生民當受其賜__地方是　皇上疆域百姓是　皇上赤子倉庫是　皇上錢糧士子是　皇上人材牧令於此數事不敢玩忽即是盡職即是?忠__民可近而不可玩也民可愛而不可狎也書曰用顧畏于民碞居官者於百姓不但言愛而更知敬則其使民也益謹矣__酷吏以殺人為事身不免刑戮其子孫立見消亡良吏以好生為德身且壽考其子亦多昌盛此等因果報應不在他處推想看當下便明白酷吏之心有殺而已人己俱在殺機中故無不殺也良吏之心有生而已人己俱在生氣中故無不生也__惜民之力如惜己力惜民之財如惜己財庶不至習於貪酷__作吏者於自己身上少周一錢便省得向百姓身上多取一錢一切用費總以奢侈為戒毋因此把百姓作孽__居官不可計利併不可要名計利者必敗要名者終辱__居官者以不義之財貽子孫猶積糞穢而壅芳蘭也以不義之財要結上官猶服砒霜而飫餓虎也__矯激刻薄不得謂之清猶豫畏縮不得謂之慎紛紜躁急不得謂之勤居官怒氣盛則識為之淆意見偏于所屬措置必致乖方以平治不平己且不平人何以治何以能平無我之見無人之見一斷以天理●●而已__聽訟要靜靜則心虛心虛則情無不得靜則氣平氣平則法無不當__待愚樸之民法可從寬治刁頑之民刑當從重一味嚴峻謂威不可不立仁者弗為也一味姑息謂恩不可不廣智者弗為也__救荒無奇策特在君公大夫惻然與民同命之心有此心便是仁仁之術隨時而生救荒之策亦因時而用地方守令徒言救荒而無至誠惻怛之心匪直奉行故事也甚且因以為利上澤不下究而民終於死亡而巳悲夫__　　居官__以職事論不可輕視這一官勉之以勤力持之以小心雖簿尉都防?廢才不至苟且粗率以勢位論不可重視這一官縱宴安之意長驕侈之風懷得失之患無性天之樂君子於崇階撫仕視若浮雲所由度出流俗也__己有不善他人摘之此正是難得若以為可恥而反嫉人此之謂長其惡庶人敖慢自是患在身家士大夫於軍國民生大計而悻悻然為此容禍之所貽不可勝言矣協恭和衷書所以致誠也夫__積功致寵積寵生驕因驕召嫌因嫌遭忌姤忌愈深讒謗陷害諸禍作矣臣罔以寵利居成功戒之哉職可卑品不可卑官雖小道不自小在下位人知此過人遠矣__　　治道__天下不能有君子而無小人然朝廷真能用君子可使天下之小人受化而有君子之行用君子當何如信之篤任之專而他無可以間之者也__三十年前曾有私議謂取士之途首德行次通經次通史次時務又次文詞須令專精其學毋使務廣而荒舉才不致泛求國家亦自收人才之實效__恩威之施失其當則變生是故治天下之道察幾審勢而已察幾則能防其微審勢則能妙於用__久服之民威在恩後未收之眾威在恩先兩失其用則積玩者啟狂亂之漸負固者罔震讋之心__戰兵宜銳守兵宜堅偏?宜固主將宜靜__兵政之壞三事一額數不足一訓練不精一約束不嚴營署字識伴當工匠夫役一切皆兵也披甲執殳之人少矣額缺不補糧歸官扣故兵額不過十之六額不足而訓練精猶一可以當十乃不講技勇而論巴結操演一事視為具文緩急豈復可用訓練不精約束嚴雖不能致寇猶不至殃民乃打仗則退後而索餉則爭先攻禦則心怯而擄掠則膽大如虎如貔在地方滋事情狀則然見敵則翻然蝟縮目擊可為浩歎如武階中首以能否約束營伍為黜陟次以是否訓練勤能為優劣其習安逸講奔走一切猥巧貪詐無行者悉汰除之庶有豸乎否則恐天下之患亟矣__治河因地疏洩為上就河疏洩次之加築隄防又次之因地疏洩者從地知者之事也就河疏洩者從水中知之事也加築隄防與地爭水與水爭力補苴旦夕徼倖為功或由于勢之所使不在知之不及也__因漕治河因河治淮河病而淮病淮病而漕病一治而兼三者此今日河防之重且難也_
輶軒語節錄|張之洞|HCJSWXB_RAO_1881|卷三學術三法語|　　語行__德行不必說到精深微渺處。心術慈良不險刻。言行誠實不巧詐。舉動安靜不輕浮。不為家庭事興訟。不致以邪僻事令人告訐。不謀人良田美產。住書院者不結黨妄為。無論大場小場。守規矩。不生事。貧者教授盡心。富者樂善好施。廣興義學。捐錢多買書籍。置於本處書院。即為有德。__近今風俗人心日益澆薄。厚之一字。尤宜加意。__不以一衿而自足。不以能文而自滿。立志希古。不隨流俗。無論學行兩端。常與古人比較。不以今人自寬。是謂遠大。常讀書。常對古人。即是與古人比較法。常看史事。胸襟自然?大。常覽古人言行。志氣自然增長。志在聖賢。固是遠大。即思立功名圖進取。亦是立志。若得一青衿。視同極品。自雄鄉里。營營錙銖。陋哉。__士人立身涉世。居官立朝。皆須具有氣節。當言則言。當行則行。持正不阿。方可無愧為士。鄉愿一途。世俗所喜。聖人所惡。然氣節非可猝辦。必須養之於平日。惟寒微時。即與正士益友以名節廉恥互相激發。則積久而益堅定矣。__扶持世教。利　國利民。正是士人分所應為。宋范文正明孫文正。並皆身為諸生。志在天下。　國家養士。豈僅望其能作文字乎。通睦經術。明於大義。博考史傳。周悉利病。此為根柢。尤宜討論　本朝掌故。明悉當時事勢。方為切實經濟。蓋不讀書者為俗吏。見近不見遠。不知時務者為陋儒。可言不可行。即有大言正論。皆蹈唐史所譏高而不切之病。　本朝書必宜讀者甚多。但　　皇朝三通　　　大清會典之類。寒士不易得見。若　　聖武記名臣傳經世文編先正事?之類。坊間多有。必須寓目。有志經世者。不厭求詳。__　　語學__周禮禮記左傳。斷不可刪。即魯鈍者亦須買全本。就其上鉤乙選讀。日後尚可尋檢寓旨。不然終身不知此經有幾卷矣。__古時九州。語言不同。而誦詩讀書。同歸正讀。故太史公曰。言不雅馴。薦紳難言。班孟堅曰。讀應爾雅古語。可知雅者正也。近世一淆於方音。一誤於俗師。至於句讀離合。文義所繫。尤宜講明。音讀雅正可据者。有唐陸德明經典釋文一書。其中皆采集魏晉南北朝諸家。音釋不同者並存之。各本經文不同者標出之。此可聽學者自視家法。擇善而從。總不出此書之外。即可為有本之學。釋文舊有兩本。今用盧校本翻雕。清明可看。__經典釋文皆用反切。反切者何。反翻也。猶言翻譯也。反切之反。平聲。讀如平反之反。與翻同字。通鑑注音即書作翻。宋人有翻譯名義集。切急也。唐人忌反字。改稱切。反者一字翻成兩聲。切者兩字合成一聲。其實一也。緩讀則是反切之兩字。急讀便成所求之一音。如經傳所載不可為叵。之乎為諸。奈何為那。勃鞮為披。●●為鄒。終葵為椎。鞠窮為芎。不律為筆。須對為菘。三代語如此者。不可毛舉。魏孫炎因創為反語之法。以兩字定一音。為直音一字易差。字下注音某者名直音。一形容有寫?。一聲亦恐小變。反切兩音難掍也。有兩字互相用參●。不至兩字形聲一時俱誤也。反切之義不過如此。法甚簡。理甚淺。婦孺可曉。初製反切之時。不過取其合聲。就此兩字推測之。則上一字必同母。下一字必同韻。此乃自然之理。不勞求索而自合。乃宋以後人不信古經而好佛書。遂以為反切字紐。出於西域。牽合華嚴字母。等攝煩碎。令人迷罔。宋人始以唐僧神珙反紐圖附玉篇後。等韻亦宋人作。其實與三代秦漢六朝以來之聲韻絲毫無關。夫經字須用反切者。所以教不識字之童子也。如後世紐弄等韻之說。文士老儒。且多瞀惑。古人何苦造此難事。以困童蒙哉。辨字母之非古。詳戴震東原集。因近世學人。每每以反切為微眇難窮之事。故為淺說之。或將反切兩音合讀之。而不能得聲者。不曉古音故耳。如亨字許庚反。古讀許如滸也。長幼之長丁丈反。射中之中丁仲反。古讀丁如爭也。德行之行下孟反。古讀下為滸。讀孟為芒。去聲。讀行為杭。去聲也。霸王之王于況反。古讀于如汙也。殷監之監工暫反。古讀監如塗也。褻私列反。古讀私如犀也。__詁者。古言也。謂以今語解古語。此逐字解釋者也。訓者順也。謂順其語氣解之。或全句。或兩三字。此逐句解釋者也。時俗講義。何嘗不逐字逐句解釋。但字義多杜撰。語意多影響耳。__訓詁有四忌。一望文生義。古書多有一字數義之字。隨●●而異。有假借字。字如此寫。卻不作此字解。有?脫字。不能●解。若不加詳考。姑就本文串之。此名望文生義。一嚮壁虛造。無論實字虛字。解說皆須有本。出於六●●●●●●有本。若以想當然之法行之。則依稀髣?。似是而非。此名嚮壁虛造。一鹵莽滅裂。古事自有首尾。散見本書。他書不能臆●。古禮自有當時制度。古書自有當時文體。亦有本書義例。凡一書必有●書之●例句例字例。若有意武斷。合於此而背於彼。此名鹵莽滅裂。一自欺欺人。凡解經者。地名須實指何地。人名須實指何人。器物草木須實指何器物草木。若函胡敷衍。但以地名人名器物名草木名了之。事既不詳。理即不確。此名自欺欺人。總之解經要決。若能以一字解一字。不添一虛字。而文從字順者必合。若須添數虛字。補綴斡旋。方能成語者定非。__漢學者何。漢人注經講經之說是也。經是漢人所傳。注是漢人創作。義有師。承語有根据。去古最近。多見古書。能識古字。通古語。故必須以漢學為本而推闡之。乃能有合。以後諸儒傳注。其義理精粹。足以補正漢人者不少。要之宋人皆熟讀注疏之人。故能推闡發明。朱子論貢舉治經。謂宜討論諸家之說。各立家法。而皆以注疏為主云云。即如南宋理學家如魏鶴山。訓章家如葉石林。皆爛熟注疏。其他可知。儻不知本源。即讀宋儒書亦不解也。方今學官所頒十三經注疏。雖不為(為)漢人所作。然注疏所言即漢學也。　國朝江藩有漢學師承記。當看。　漢人說豈無?漏。漢學者。用漢人之法。得漢人之意之謂也。__漢學所要者二。二音讀訓詁。一考据事實。音訓明。方知此字為何語。考据確。方知此物為何物。此事為何事。此人為何人。然後知聖賢此言是何意義。不然。空談臆說。望文生義。即或有理。亦所謂郢書燕說耳。於經旨無與也。譬如晉人與楚人語。不通其方言。豈能知其意中事。不問其姓氏里居。豈能斷其人之行誼何如耶。阮元經籍纂詁。王念孫廣雅疏證。為訓詁最要之書。__經語惟漢人能解。漢人語惟　國朝通儒能?解。何也。　國朝諸大儒讀書多。記書真。校書細。好看古書。不敢輕改古本。不肯輕駮古說。?思?悟。善參校。善比例。善分別真偽。故經學為千古之冠。書多矣。以　　皇清經解為大宗。雖未全錄。已得大概。此書一千餘卷。當從何種看起。先看郝疏爾雅?注。說文經義述聞三種。__十三經豈能盡通。專精其一。即已不易。歷代經師大儒。大約以一經名家者多。兼通?經。古今止有數人。今且先治其一。再及其他。但仍須參考諸經。博綜?籍。方能通此一經。不然。此一經亦不能通也。__先師旌德呂文節教不佞曰。欲用注疏工夫。先看毛詩。次及三禮。再及他經。其說至精。請申其義。蓋詩禮兩端最切人事。義理較他經為顯。訓詁較他經為詳。其中言名物。學者能達與否。較然易見。且四經皆是鄭君元注。完全無闕。詩則毛傳。粹然為西漢經師遺文。更不易得。欲通古訓。尤在於茲。古人訓詁。乍讀似覺不情。非於此冰釋理順。解經終是隔膜。禮之條目頗多。卷帙亦鉅。初學畏難。詩義該比興。兼得開發性靈。鄭箋多及禮制。此經既通。其於禮學尋途探求。自不能已。詩禮兼明。他經方可著手。書道政事。春秋道名分。典禮既行。然後政事名分可得而言也。尚書家伏生。左傳家賈生。公羊家董膠而何劭公皆精於禮學。案其書可知。易道深微。語簡文古。訓詁禮制在他經為精。在易為粗。所謂至精乃在陰陽變化消息。然非得其粗者。無由遇其精者。此姚姬傳論學古文法。援之以為治易法。精者可遇而不可鑿。鑿則妄矣。三禮之中。先儀禮。禮記。次周禮。儀禮句碎字實。難讀能解。難記易曉。注家最少。異說無多。好在禮記一書。即是外傳。禮記難於儀禮。儀禮止十七件事。禮記之事多矣。特其文條達耳。周禮門類較多。事理更為博大。漢人說者亦少。晚出之故故較難。然鄭注及　國朝人零星解說。亦已明白。尚書辭義既古。隸古傳寫。通借?誤。自漢初即有今古文。兩家異文岐讀。此謂真古文。非蔡傳所云今文無古文有之古文也。至西晉梅氏古文晚出。唐初偽孔傳專行。六朝江左即盛行。未定一尊耳。而漢代今古文兩家之經傳。一時俱絕。故尤難通。春秋乃聖人治世大權。微文隱義。本非同家人言語。史記明言之三傳並立。旨趣各異。公羊家師說雖多。末流頗涉傅會。何注又復奧樸。左傳立學最晚。漢人師說寥寥。惟杜注行世。世人以其事博辭富。求傳而不求經故。公羊家理密而事?。左傳家事詳而理略。非謂左氏。謂治左氏者耳。穀梁師說久微。見隋書經籍志　國朝人治者亦少。學者於春秋。若謂事事能得聖心。談何容易。至於周易統貫天人。成於四聖。理須後聖方能洞曉。京孟虞鄭諸大師。以及後代諸家。皆止各道所得。見仁見知。從無一人能為的解定論。勢使然也。且陰陽無形。即使繆偁妄說。無人能質其非。所以通者雖少。而注者最多。演圖比象。任意紛紜。所謂畫狗馬難於畫鬼神之比也。總之詩禮可解。尚書之文。春秋之義。不能盡解。周易則通儒畢生探索。終是解者少。而不解者多。故治經次第。自近及遠由顯通微。如此為便。較有實獲。蜀士好談易。動?箸書。大不可也。切宜戒之。尹吉甫之詩曰。古訓是式。威儀是力。古訓詩學也。威儀禮學也。此古人為學之方也。試考春秋時。幾無人不誦詩學禮。稱道尚書者已較少。至於周易除卜筮外。談者無多。意亦可知。三代時易不以教學僮。惟太史掌之。今賴有繫傳。或可窺見一班耳。__非謂此經精通。方讀彼經。謂淺顯者未明。則深奧者不必妄加穿鑿。橫生臆見。津梁既得。則各視性之所近。深造致精可也。治詩禮可不兼三經。治三經必涉詩禮。__每一經中。皆有大義數十百條。宜研究詳明。會通貫串。方為有益。若僅隨文訓解。一無心得。仍不得為通也。__考据自是要義。但關繫義理者必應博考詳辨。弗明弗措。若細碎事體猝不能定。姑仍舊說。不必徒耗日力。__唐劉知幾史通。最為史學樞要。必當先讀。　國朝萬斯同歷代史表。沈炳震廿一史四譜。李兆洛紀元編。歷代地理今釋。王鳴盛十七史商搉。趙翼廿二史劄記。錢大昕廿二史考畢。皆讀史者不可少之書。__全史浩繁從何說起。四史為最要。史記。漢書。後漢。國志。四者之中。史記前漢為尤要。其要如何。語其高。則證經義。多古典古言古字通史法。諸史義例。皆本馬班。語其卑。則古來詞章。無論駢散。凡雅詞麗藻。大半皆出其中。文章之美。無待於言。__諸史中體例文筆。雖有高下。而其有益實用處。並無輕重之別。蓋一朝自有一朝之事蹟。一朝之典制。無可軒輊。且時代愈近者。愈切於用。非謂四史之外。可束高閣。四史外。新五代史最好。義例正大。文辭和雅。其?處前人已言之。新唐書志亦歐作。　　欽定明史體例最精。__史學須漸次為之。亦須窮年累月。若欲通知歷朝大勢。莫如資治通鑑及續通鑑。乃　國朝畢沅撰。非指宋元明人所續者。通鑑猶恐未能貫串。宜兼讀通鑑紀事本末。宋元明紀事本末。溫公自作通鑑。目錄簡便易尋。__三通並偁。然通志外除二十略外。皆可不讀。二十略中。亦多不据。通典甚精。多存古書古禮。於經學甚有益若意在經濟。莫如文獻通考。詳博綜貫。尤便於用。中資者儻苦其卷帙繁重。則坊刻有文獻通考詳節一書。亦可先一瀏覽。略得頭緒。然後從此問津。__覽雖宜博。欲求精熟。則亦貴專攻。但能精熟一二種足矣。隋劉臻。精於兩漢書。人偁漢聖。宋范祖禹。熟唐事。箸唐鑑。人偁唐鑑公。　國初馬驌熟三代事。撰繹史。人偁馬三代。此古人為史學之法也。蘇文忠讀史。有八面受敵法。謂事蹟典制文章諸門。每讀一次。專尋一端。亦可則效。__作史以作志為最難。讀史以讀志為最要。一代典章制度。皆在其中。若止看列傳數篇。於史學無當也。除三史外。隋書經籍志。新唐地理志。明史歷志皆要。表亦史家要領。可訂歲月之誤。兼補紀傳之闕。簡質無情。人所厭觀。先覽大概。用時檢之。__子有益於經者三。一證佐事實。一證補諸經?文佚文。一兼通古訓古音韻。然此為周秦諸子言也。漢魏亦頗有之。至其義理雖不免偏駮。亦多有合於經義。可相發明者。宜辨其真偽。別其瑜瑕。斯可矣。唐以後子部書最雜。不可同年而語。__諸子道術不同。體製各別。然讀之亦有法。首在先求訓詁。務使碻實可解。切不可空論其文。臆度其理。如俗本莊子因。楚辭燈。管子評註之類。最害事。即如莊子寓言謂其事多烏有耳。至其文字名物。仍是鑿鑿可解。文從字順。豈有箸書傳後。故令其語在可曉不可曉之間者乎。以經學家實事求是之法讀子。其益無限。大抵天地間人情物理。下至猥瑣纖末之事。經史所不能盡者。子部無不有之。其趣妙處。較之經史尤易引人入勝。故不讀子。不知瓦礫秕。無非至道。不讀子。不知文章之面目。變化百出。莫可端倪也。今人學古文以為古文。唐宋巨公學諸子以為古文。此古文家秘奧。此其益人。又有在於表裏經史之外者矣。_
通蔽說|方濬頤|HCJSWXB_RAO_1881|卷三學術三法語|雲蔽日也。塵蔽空也。木蔽山也。草蔽野也。天地間無物無蔽。有宜蔽者。有不宜蔽者。有旋蔽旋開者。有蔽於此不蔽於彼者。有蔽於春夏不蔽於秋冬者。凡物之蔽。不盡為害也。獨至人身則不然。欲者理之蔽。惡者善之蔽。邪者正之蔽。私者公之蔽。利者義之蔽。偽者誠之蔽。蔽於耳而囿於聰矣。蔽於目而掩其明矣。蔽於口而絀其辯矣。耳目口之蔽猶小也。至蔽於心。則方寸不靈。全體皆昏。土木形骸冥然罔覺。耳雖能聽。何異乎聾。目雖能視。何異乎瞽。口雖能言。何異乎瘖。且夫有形之蔽。蔽易去也。無形之蔽。蔽難除也。一時之蔽。蔽猶暫也。終身之蔽。蔽至久也。唯其相因若幕斯障。唯其對待。若屏斯塞。唯其交戰。若櫓斯翳。唯其馳逐。若垣斯壅。於是以臣蔽君者有之。以子蔽父者有之。以妻蔽夫者有之。以弟蔽兄者有之。而且主為僕所蔽。官為使所蔽。大僚為?有司所蔽。蔽之為害大矣哉。奚勿障。奚勿塞。奚勿翳。奚勿壅。人皆知聰吾耳。明吾目。辯吾口。以與之距不與之迎。與之離不與之合也。然而將距復迎。將離復合。一蔽甫揭。一蔽又蒙焉。而豈知蔽之未來。先澄吾心。蔽之猝至。繼凝吾心。蔽之漸化。終洗吾心。夫安有不豁然通也耶。此無他。循理窒欲。充善?惡。守正敵邪。秉公遏私。慕義忘利。立誠袪偽。則城府空洞。藩籬堅固。門戶鮮所依傍。畛域罕所拘牽。尚何蔽哉。尚何蔽哉。天地間無物無蔽。而人則可以有蔽。可以無蔽也。其蔽也。殆自蔽之爾。_
修例宜慎|宋邦?|HCJSWXB_RAO_1881|卷九十一刑政二律例上|謹按律文四百五十七條。歷代相因。至雍正五年。刪改增併。定為四百三十六門律。垂一定之法。例則因時制宜。定限五年增修一次凡。歷年欽奉　　上諭。及議准內外臣工條奏應纂為例者。並舊例內應修應刪者。刑部悉心參考。分為修改修併移改續纂刪除各名目。開列本例之首。並逐條加具按語。繕冊進　呈。恭候　　欽定。是　　聖世祥刑之典。莫慎於修例。?一經修定。永遠遵行。關繫最大。一字一言。必參酌盡善。寬嚴得中。庶有合於欽恤之意乎。__經訓_易先王以明罰?法。_書呂刑輕重諸罰有權。權一人之輕重刑罰世輕世重。權一世之輕重惟齊非齊。法之權也有倫有要。法之經也　又明啟刑書胥占。咸庶中正。胥占。與眾占度也。_
刑弼教當遵經訓摺|寶廷|HCJSWXB_RAO_1881|卷九十一刑政二律例上|為明刑弼教。當遵經訓。恭摺仰祈　　聖鑒事。竊臣幼讀書曰辟以止辟。又曰罪疑惟輕。每疑二語寬嚴之相悖。長而深繹其意。乃嘆聖人寬嚴相濟。當嚴者不敢輕寬。但有可寬者。亦不忍一於嚴。誠養之盡。仁之至也。刑部前擬李金木罪未允。奉　　旨議處。仰見　朝廷明刑弼教。刑期無刑之至意。而臣竊有過慮者。恐內外理刑。此前多過於寬。此後又將流於過嚴矣。臣今年補少詹事。得與會議秋審。各省招冊擬實之犯。數已不少。而刑部改實。復有四十一起。竊訝其多。欲與簽商。因夙不諳刑律。未敢以臆見妄議。致弛　國法。夫　朝廷立法。不可不嚴。不嚴則民生玩。而　朝廷用法。不妨於寬。不寬無以大好生之德。故殺?殺不同也。而?殺改實。每曰近故。夫近者疑詞也。疑其故而殺之。不幾罪疑惟重乎。竊賊拒捕重罪也。然有雖拒而未殺人者。有雖殺人而非其致命。別有正兇者。止以死罪示戒可也。遂并拒捕殺人者駢誅之。不幾異罪同罰乎。其餘可類推矣。且夫愚民亦大可憫矣。三代下。良有司有幾人哉。平日既未盡教養之道。民一旦罹於法。又不能殫心以鞫之。貪酷者枉法自利。庸懦無能者。復惟幕友吏役之是聽。文致定讞。以合例案。所具供招。皆幕友鍜鍊周內之詞。強罪人押之耳。豈真出於罪人之心與口乎。試觀各省供招。無不大同小異者。豈罪人所犯果皆雷同乎。執此以入人死罪。紙上情罪。固真且當矣。彼赭衣而流血於市者。果甘心否耶。漢路溫舒所云。奏當之成。雖咎繇聽之。猶以為死有餘辜者此也。我　朝寬仁忠厚。遠過漢唐。上追三五。伏乞　　　皇太后　　皇上。仰體上天好生之心。　　施法外之仁。各省勾到本上詳加披覽。其情真罪當無可疑者。固不可姑息倖寬。罪之微有可疑。與夫罪雖重而無可原之中。尚有可原之情者。加　　恩酌量多予免勾。可失不經。不可殺不辜。以廣　　皇仁而重民命。寬嚴互用。廷臣執法之嚴。與　朝廷用法之寬。不惟不相悖。而且相濟。乃於辟以止辟。罪疑惟輕之訓。交無所違。並乞　　?下刑部及各疆吏。此後審擬罪囚。不可有意輕縱。亦不可有意苛求。用期明允。尤當嚴察州縣虛懷聽斷。錄取實供。勿任幕友吏役舞獘。否則內外見過於寬之獲譴。遂相率尚嚴。以冀免咎。將蹈漢代治獄之吏。皆欲人死之積習。恐天下大辟。歲多一歲。又安能止哉。臣屢進狂言。皆蒙寬宥。八月二十一日。復蒙　　賜召對。仰承　　聖訓。諭以時事艱難。　朝廷方開言路。聞　　命之下。感愧交深。夫古忠臣之事君也。君不納諫。尚不憚直言。?躬逢　　明聖。從諫如流。尚忍瞻前顧後。自甘緘默。以取容乎。臣自幼誦儒書。不習申韓之說。忝與會議秋讞之列。用敢敬繹　　聖訓。上?　　聖聰。迂闊之見。未必有合律例。是否有當。伏乞　　　皇太后　　皇上　　聖鑒。__　_
受訴不可成見|宋邦?|HCJSWXB_RAO_1881|卷九十一刑政二律例上|徇受請託。稍存直道者不為。惟先入之言最易惑人。兇徒挾仇誣攀。訟師刀筆漁利。往往憑空捏造。淆亂黑白。偶爾訪察。則袒原告者。說原告之詞。袒被告者。說被告之詞。又或別衙門業已有供。亦難據為信讞。一為偏向。遂至?抑莫伸。__經訓_書君陳殷民在辟。予曰辟。爾惟勿辟。予曰宥。爾惟勿宥。惟厥中。_呂刑罔不中聽獄之兩辭。無或私家于獄之兩辭。_
對用刑說|管同|HCJSWXB_RAO_1881|卷九十一刑政二律例上|世皆謂今之用刑輕於古昔。故民不畏而犯法者多。其說曰。漢高之法。殺人者死。傷人及盜抵罪。今之律例。有故殺。有誤殺。有下手加功之殺。故殺者死。而誤殺者未有或死者也。下手加功者。仍以致命不致命為分。致命者或幸不死。而不致命者。未有或死者也。其法如此。用法者大抵避重而就輕。故殺人者往往不死。民見殺人者之猶可以不死也。彼何憚而不殺人。故不畏而犯法者多。今當一效漢法。直曰殺人者死可也。奚用多律為。是論也。愚請折之。今士大夫之家。有器皿焉。一奴故壞之。一奴誤壞之。一奴謀壞焉。而一奴助之。是數奴者。主人將以一例處之乎。故壞與謀壞者。笞而逐之可也。助而壞之。其輕譙?足矣。__彼誤壞者。遇牛宏。則且曰爛女手。遇韓琦。則爇鬚無言。而俾執燭如故。何罪之有焉。人命之重。固非若器皿之輕也。然其中實有故殺誤殺之分。實有下手加功之異。情事懸殊。用法者安得以一例處之。漢高之興。庶事草創。約法三章。然未幾法不足用。故必命蕭何造律。設使初法可行。漢有天下。後奉行三語足矣。造律何為。若是者豈徒漢為然。尚書呂刑。孔子錄以垂教者也。其言五刑之屬。至於三千。古之明王。豈其不樂於簡哉。世故日降。人情日紛。不多為科條。不足以盡天下之情。而窮天下之變。今不問其情事為何如。第曰殺人者死。是荒陋之說。不應經典者也。天下之事。名實而已矣。今之制法。緩既死之辜。重失入之罪。仁厚邁乎前世。要之殺人者死。必有主名抵罪者。是名實在也。名實在。則民已知懼矣。何慮乎不畏之多。即使幸而不死。人命株及。亦必遭毒刑。入牢獄。拘禁如犬豕。少者一年。多者二三年。然後?為徒流。或竟逢赦宥。雖不死而懲之者極矣。如此而仍犯法。非人情也。謂此可以僥倖不死。而樂效其犯法者。尤非人情也。世固有桀驁凶悍不畏死者。然如此人。雖峻法豈能使其變更哉。蓋經有之。與其殺不辜。寧失不經。是自古賢聖皆言省刑。未有或言峻法者也。漢以文景為盛。漏網吞舟之魚。宋以仁宗為盛。所用者或止於鞭朴。惟商鞅治秦。王猛佐苻堅。皆教之峻法以殺人。致二秦之祚不長。__國家慎重人命。曠古未聞。蓋古者富俠酷吏者。操生殺之權。今雖宰相不能妄殺一人。古者人命繫於刑官而已。今自州縣府司督撫以內達刑部。而奏請勾?焉。殺一人而文書至於尺許。民之感激也深。天之垂佑也至。社稷延長。端賴於此有識之士。不當於此時而議嚴刑也。_
平反?獄|宋邦?|HCJSWXB_RAO_1881|卷九十一刑政二律例上|謹按。律載若犯人自行反異原招。或家屬代訴稱?。審錄官即便再與推鞫。若囚犯明稱?抑。不為申理者。以入人罪故失論。見有司?囚等第又例載法司如遇一應稱?調問。及各衙門奏送人犯。如有?枉及情罪有可矜疑者。即與辯理。具奏發落。又法司遇有重囚稱?。原問官員?難辯理者。許該衙門移文會同三法司堂上官辯理。又凡處?人犯。有臨刑時呼?者。奏　　聞覆鞫。見辯明?枉又犯人果有?濫。許管獄官據實申明。見獄囚衣糧　聖代欽恤之仁。惟恐或有?枉。立法至為周密。誠慎之也。竊謂人之含?待雪。無異溺者之待援。凡遇案情重大。或罪囚反招。必須反覆詳究。不可輕率定讞。若已確得其?情。萬不可委之上官之主持。同寮之審定。傍徨瞻顧。不為辯理。誠以前此之?。誤於他人之失入。今日之?。即成於我之故入也。忍心害理。莫此為甚。__經訓_書康誥丕蔽要囚。服念五六日。至於旬時。要囚。獄詞之要者也。服念。服膺而念之。旬。十日。時三月為囚求生道也。蔽。斷也。_左傳小大之獄。雖不能察。必以情。_禮月令乃命有司。申嚴百刑。斬殺必當。毋或枉撓。枉撓不當。反受其殃。_周禮肺石[遠](達)窮民。凡遠近惸獨老幼之欲有復于上。而其長弗達者。立于肺石。三日。士聽其辭。以告于上而罪其長。_
?獄貴有斷制|宋邦?|HCJSWXB_RAO_1881|卷九十一刑政二律例上|斷制之義甚廣。而大旨不外準情配理。得審處之權衡而已。嘗聞治獄有四要。公則不偏。明則能照。慈則不刻。斷則能?。竊謂惟公與明與慈。然後可以善吾斷。否則吾不知所謂斷者何如也。__經訓_書呂刑非?折獄。惟良折獄。罔不在中。_禮王制有旨無簡。不聽。附從輕。赦從重。有發露之旨意。而無簡核之實跡。則難於聽斷矣。於是有附焉。有赦焉。附而入之。則施刑從輕。赦而出之。則宥罪從重。又意論輕重之序。慎測淺深之量以別之。所犯雖同。而有輕重淺深之殊者。不可概議也。故別之。所謂權也。_
至誠開導令愚民悔悟|宋邦?|HCJSWXB_RAO_1881|卷九十一刑政二律例上|小民狃於習俗。不知禮讓。往往激於一時之忿。遂成不解之。此險彼健。訐訟不已。一口之氣未伸。全盛之家幾破。為官長者。遇有此等詞訟。必須多方開導。使兩造及早和息。則所以保全愚民者不少。又有䲢於飢寒。偶罹法網。懲處之餘。尤貴深其訓誡。人苟悔罪。雖惡人許其自新。所貴吾至誠惻怛有以感動之耳。凡人具有天良。鮮有不可以勸化者。勿概以若輩為不屑教誨也。__經訓_書大禹謨刑期于無刑。民協于中。　康誥民罔迪不適。適。從也。言民無導之而不從者也。_詩魯頌匪怒伊教。_
請飭刑部增改條例疏|王憲成|HCJSWXB_RAO_1881|卷九十一刑政二律例上|竊惟明刑所以弼教。立法貴乎持平。查刑部每屆纂修條例之年。增刪出入。必逐條釐正。務期寬嚴協中。輕重得所。茲當修例之時。有應行參酌者。謹以臣愚見所及。臚陳四條。伏候　　聖裁。__一辦理盜犯新章。宜稍加區別也。查舊章尋常盜?之案。分別法無可貸。情有可原。將法無可貸者正法。情有可原者發遣。此是雍正五年九卿遵　　　旨定議。纂入成例。歷久奉行。欽惟　　　世宗憲皇帝剛健神武。政貴嚴肅。豈不念稍存寬宥。近於姑息養奸。蓋於法外施曲貸之仁。而於法中嚴必誅之律。意至深也。近來　輦轂重地。屢有明火搶?之案。　朝廷因時制宜。不得不繩以重典。惟比年以來。京外拿獲盜犯。不分首從。悉予駢誅。其中豈無迫於饑寒。被人誘?者。原其情節。實可哀矜。伏讀歷次　　諭旨。用兵省分。被?從逆之犯。許以自新。仰見　　　皇太后　　皇上好生之德。洽於民心。所以逆眾投誠。渠魁授首。蓋德化若是之速也。伏查?盜夥犯。迫於饑寒。被人誘?。並無凶惡情狀者。較之被脅從逆之犯。情事尤為可憫。若不定以差等。概從斬?。似不足以昭一視同仁之意。?情有可原者。例應發遣。亦非縱釋有罪也。竊思辦理盜案。其為首者固應以得財不得財為重輕。為從者則應以傷人不傷人為區別。除例載殺人放火等各項強盜。及?馬江洋大盜老瓜賊俱照定例辦理外。其餘?盜之案。如得財又傷人。自應照新章從重。不論首從。一併斬?。如得財而未傷人。為首者依律斬?。其為從之犯。審係迫於饑寒。被人誘?。在外瞭望接贓者。仍照舊例分晰。聲明辦理。並嚴定承審官將正犯曲為開脫處分。如此稍為變通。則法無可貸者。不得倖逃顯戮。而情有可原者。亦不至概罹重誅。用刑益昭明慎矣。__一辦理綽號人犯。尚未允協也。查著名棍徒擾害。歷經嚴拿重辦在案。近來步軍統領衙門將素有綽號之人。俱目為棍徒。拏送刑部。其中有情罪尚輕者。刑部以其素有綽號。從重將該犯依棍徒擬軍例。或並無不法重情。亦比照棍徒擬?徒罪。臣伏思綽號係屬空言。擾害必求實據。如該犯為害閭閻。即無綽號。亦安得不謂之棍徒。如無擾害實跡。又豈可憑一綽號。遽作重罪。且綽號每出於他人之口。設使刁徒與人有隙。故為取一綽號。即不難從而傾陷之。甚至狀貌醜陋。性情戇拙。皆可因此得名。又何足為棍徒之據。查例載凡凶惡棍徒。屢次生事行凶。無故擾害良民。確有實據者。發極邊足四千里安置。如並無兇惡實跡。偶然挾詐逞凶者。仍照所犯之罪本律本例定擬。不得濫引此例等語。是例文剖析甚明。應請嗣後遇有綽號人犯。但當問其罪犯輕重。各依本律本例科斷。不得因有綽號。率行從重問擬。庶不致稍有?抑矣。__一親老?養之條。宜准例推也。查例載軍犯徒犯。未經發配以前。告稱祖父母父母老病應侍。及其母係屬孀婦守節二十年。家無以次成丁者。俱准存?養親。或到案時。非例應?養之人。迨成招時。其祖父母父母已成老疾。兄弟子姪死亡者。亦准聲請?養等語。詳繹例意。非以正犯之罪有可寬。實不忍其親之煢獨無依。特加矜恤。此蓋　　盛朝之曠典也。臣思外遣軍流各犯。非恭逢　　恩詔。例不查辦。其有發配時。非例應?養之人。到配後數年或十餘年。其祖父母父母已成老疾。其母係屬孀婦守節逾二十年。家無以次成丁侍養者。在該犯永遠放流。原屬罪所應得。獨念其親同一煢獨無依。其子到配有年。不得與未經發配隨案聲請之犯。一體邀　　恩?養。未免向隅。擬請嗣後外遣軍流各犯。犯案時非例應?養之人。到配後數年或十餘年。該犯之祖父母父母已成老疾。其母係屬孀婦守節已二十年。家無以次成丁侍養者。亦照未發配時親已老疾之例。准該犯之祖父母父母在本籍呈報。由地方官查明。核其情節准?養者。取結報部。行知該犯配所。如並無為匪不法情事。准其釋回?養。似此量為推廣。則我　國家錫類推仁之意。益覺無微不至矣。__一軍流人犯到配後。其年老篤疾者宜隨時查辦也。查例律載年七十以上及篤疾犯流罪以下收贖。又犯罪時未老疾。事發時老疾者。依老疾論各等語。未犯罪時未老疾。事發時老疾者。尚得以老疾收贖。則發配時未老疾。到配後老疾者。辦理似宜畫一。且徒犯在徒年限內老疾。例准收贖。則流犯自可類推。若謂徒犯罪輕。流犯罪重。然流罪以下。律俱准老疾收贖矣。老疾未在發配以前。准其收贖。老疾在既發配以後。即不得收贖。似未足以持平。可否　　飭下各直省督撫將軍。每屆年終查辦一次。除常赦所不原。及在配復行為匪等犯不准收贖外。如有到配年已七十。或已成篤疾者。一體援以老疾收贖之例。准其收贖。或徑行釋回。則所以矜全老疾者。仍不背乎律義也。以上四條。臣為慎重刑章起見。可否　　飭下刑部核議。並於此次該部纂修條例內。酌為增改。伏乞　　　皇太后　　皇上聖鑒。謹奏。_
四女寺哨馬營?河口情形摺|陳士杰|HCJSWXB_RAO_1881|卷九十七　工政三河防二|為遵　　旨查明四女寺哨馬營兩處、減河口情形、恭摺仰祈　聖鑒事、竊臣承准軍機大臣字寄光緒九年十二月十五日、奉　　上諭、御史劉恩溥奏、畿南州縣、連年被水、請飭將山東恩縣境內之四女寺、及德州境內之哨馬營兩處?河口等因、欽此、遵經飭委候補知州許祺身前?查勘、並咨直隸督臣李鴻章、一併委員勘辦去後、茲據許祺身?稱、四女寺減河東省僅轄五十里、河屬恩縣、下接德州、歷吳橋東光而至海豐縣入海、其在東境者、共長九千二百八十八丈、面寬十餘丈二十丈、深一丈七八尺不等、道光四年、前撫臣琦善曾經大加疏濬、並此撥?項作為歲修、積數年挑挖一次、軍興以後，庫?支絀、兼以黃流改道、漕運無多、遂致暫行停辦、而口門石閘猶存、河身雖有積淤、隄岸均屬可辨、間有淤高之處、為附近居民[墾](懇)成田地、並無墳墓村莊、挑修尚易為力、哨馬營?河在德州城北十里、乾隆初年即已廢棄、河身全行淤塞、減水石閘、亦均坍卸、該處與四女寺減河均距不遠、同一分殺水勢、故自乾隆以後、凡講求水利者、皆專注於四女寺一河、今若開挑四女寺等?、正不必再辦哨馬營、致糜巨帑等情、臣詳加察核、?稽案牘、均屬相符、伏查運河水勢、每年大小無定、如值來源盛漲、則啟支河以便宣洩、其哨馬營?河、久成平陸、當軍興以前南糧河運之時、即僅藉四女寺一河為分洩盛漲之路、現在籌議興挑、自應照舊辦理、不必二者並行、至四女寺?河、亦經年久失挑、__近來伏秋大汛、異常漲滿、德州小楊莊等處、每有潰隄之患、不惟直境被淹、東民亦苦水?、誠如該御史原奏、亟應大加修濬、惟查此工從前有歲修專?、歸運河道經理、自軍興停辦以後、歷年如何收存、臣衙門無從知悉、應請　　旨飭下河東河道總督轉飭運河道詳細查明、並再委員覆勘、估計工需、核實籌辦、臣仍一面飭查督同、設法興修、以紓民困、至德州小楊莊上年?口時、經臣節次嚴催堵築、祇以水勢未退、辦理稍有遲延、當經奏明在案、昨據該州?報、恐各工壓土未堅、現有捐資、集夫培築、一律穩固、臣以飭令督率附近居民、隨時認真防守、並查勘其餘殘缺隄岸、逐?修培、不准再有?虞、除東光等處河道、應如何挑挖疏通、由直隸督臣李鴻章勘明具　奏外、所有遵　　旨查明山東境內四女寺哨馬營兩處?河口情形、恭摺覆奏、伏乞　　　皇太后　　皇上聖鑒訓示、謹　奏、_
改河北流議|李祖陶|HCJSWXB_RAO_1881|卷九十七　工政三河防二|黃河所行之道。歷代不同。考之禹貢錐旨禹河。自大伾以下北載之高地。過洚水至於大陸。又北播為九河。夾右碣石入于海。碣石在今直隸永平府。?北流也。至周定王時。禹河東徙出直沽口入海。直沽口在天津直隸與山東交界處也。歷漢至王莽始建國三年。河徙從千乘入海。是為再徙。千乘今山東地也。歷宋至慶歷間。河決商胡。東北分流。迭為起閉。下逮金章。宋明昌五年。河決陽武。至梁山濼分為二派。北派由北清河至利津入海。南派由南清河至淮安府入海。北清河為濟水。南清河為泗水及淮水也。元代會通河成。北派漸微。至明宏治中。河衝張秋劉大夏築大行堤以禦之。而北流遂絕。僅以清口一渠。承萬里長河之水矣。夫黃河所受之水。幾半天下。以神禹之力。大陸以下。猶必播為九河。然後同為逆河以入海。?後人之力。萬萬不及于禹。而欲束黃盡歸於淮。意謂借清水以刷濁流。實則引流流而為倒灌。不惟黃壞。而運道亦壞矣。我　朝治河之臣。以靳文襄公為首。以當大弊極壞之後。全體更張。不數年黃治淮治。而運亦治也。然積久總不能無決。朝議紛紛。囂如聚訟。而合河孫文定公嘉淦乃獨陳減河之議。謂北之大清河為濟水。南之大清河為淮水。皆能滌河之淤。宋熙?二年。河決澶洲分為二。一由南清河入海。一由北清河入海。南北分流。歷久無弊。南渡以後。河遂南徙。?金人閉北流以禍宋也。元初河屢北決。?復堵塞。論者謂地勢南高北下。宜順水之性。導之北行。不可引之南下。至正初?金堤等處。命賈魯治之。大開黃河故道。水遂安流。賈魯稱善治河。乃導之北行。未嘗令南徙也。明洪武初河決陽武。東過開封。南入于淮。而河之故道遂淤。正統十三年河決張秋。東流入於海。景泰時又決張秋。宏治時又決金龍口。趁張秋衝會通河以入海。張秋之東。不及百里。即東阿之山。山下即大清河。黃河決水。不能踰山東走。自必順河北行。故凡言決張秋者。皆由大清河以入海也。自劉大夏築大行堤二百餘里。逼河南行。河遂全入於淮。逆水性而禍民生。可謂拙於謀矣。我　朝運道河流。皆沿明舊。順治康熙間。決北岸者十之九。決南岸者十之一。北岸決後。潰運道者半。不潰運道者亦半。凡其潰運道者。皆由大清河以入海者也。?以大清河之東南。皆泰山之支?。故其道?古不壞。亦不遷移。從前分流之時。已受黃河之半。嗣後張秋潰決之口。復受黃河之全。並未有衝城郭壞田盧之事。則此河之有利而無害。亦百試而足徵矣。至於運道尤易為力。即從張秋入海。順河北行。五六日可至利津。距天津之海道。不過五六百里。且在登萊之上。並無阻隘。計大清河所經州縣。不過東阿濟陽濱州利津等四五縣。即有漫溢。不過偏災。忍四五州縣之偏災。即可減兩江二三十州縣之積水。并解淮揚兩府之急難。此其利害之輕重。不待智者而後知也。文定之言如此。豈不深切而著明哉。予按放行北行。錐旨中即有此說。謂封邱以東。地勢南高而北下。河之北行。其性也。徒以有害於運。故遏之使不得北。而南入於淮。南行非河之本性。東衝西決。迄無?歲。設會通有時不用。則河可以北決。先期戒民遷徙。官給其費。然後縱河所之決金堤注張秋東北。由大清河入渤海。殊不煩人力也。其言與文定之疏。若合符節。特錐旨作於康熙之朝。而孫疏上於乾隆之初。故雖有即從張秋入海之言。可不須更藉會通河者。而亦不及採錄耳。予故據之為河可改流歸渤海之詩。為濟時第一條云。文定之意。在南北分流。予則謂全河皆可北徙。以順其性。所謂絕利一源。用師十倍也。_
覆奏黃運兩河情形疏|李鴻章|HCJSWXB_RAO_1881|卷九十七　工政三河防二|竊臣承准軍機大臣字寄。同治十二年二月初一日。奉　　上諭前因喬松年奏籌辦黃運兩河情形。文彬丁?楨奏請仍挽復淮徐故道。並御史游百川奏河運並治。宜詳籌妥辦等情。當經降旨交軍機大臣六部九卿妥議具奏等因欽此。仰見　　聖慮周詳。實事求是。欽悚莫名。臣自少壯南北奔走。嗣督師追賊。往來河上。迭就黃運兩河。築圍圈賊。雖於河務非所素習。而閱歷變遷。討論掌故。採擇眾議。略有見聞。奉　　命後復遴派幹練耐勞之員。分投前往。訪察測量。茲謹悉心妥議。為我　　皇上詳細陳之。伏查治河之策。原不外恭親王等所奏審地勢識水性酌工程權利害四語。而四語之中。尤以水勢順逆為要。__現在銅瓦鑲?口寬約十里。跌塘過深。水涸時深逾三丈。舊河身高?口以下水面三丈內外及三丈以外不等。如其挽河復故。必挑深引河三丈餘。方能吸溜東趨。查乾隆年間。蘭陽青龍岡之役。費帑至二千餘萬。大學士公阿桂奏言引河挑深一丈六尺。人力無可再施。今豈能挑深至三丈餘乎。十里口門進占合龍。亦屬創見。　國初以來。黃河決口。寬不過三四百丈。尚且屢堵屢潰。常閱數年而不成。今豈竟能合龍而保固乎。且由蘭儀下抵淮徐之舊河。身高於平地約三四丈。因沙成堆。老淤堅結。年來避水之民。移住其中。村落漸多。禾苗無際。若挽地中三丈之水。跨行于地上三丈之河。其停淤待潰。危險莫保情狀。有目者無不知之。而歲久乾隄。即加修治。必有受病不易見之處。萬一上游放溜。下游旋?。收拾更難。議者或以河北走則穿運。為運道計。終不能不挽之南行。以會清口。臣查嘉慶以後。清口淤墊。夏令黃高于清。已不能啟壩送運。道光以後。禦黃竟至終歲不啟。遂改用灌塘之法。自袁浦洩黃入湖。湖身頓高。運河水少。灌塘又不便。遂迭次奉行海運。彼時河務運務。實有岌岌不可終日之勢。蓋自明末迄　國初。借清刷黃。頗蒙其利。厥後河淮不能合流。天時地利人事。三者皆窮。今即能復故道。亦不能驟復河運。非河一南行。即可僥倖無事也。恭讀道光八年十二月初五日　　上諭。江境禦黃壩上下一帶。黃河積年淤墊。以昔證今。已成不可救藥之勢等因。欽此。　　聖慮周詳。早已洞悉無遺。此淮徐故道勢難挽復。且於漕運無甚裨益之實在情形也。河臣喬松年所擬就東境束黃濟運一節。臣查當年清口淤墊。即是借黃濟運之病。乾隆二十三年八月　　諭河臣白鍾山曰。引黃入運。黃水多挾泥沙。一入運河。易至淤墊。非甚不得已。不可輕為此遷就之計。嘉慶十五年十二月十九日　　諭河臣陳鳳翔曰。因利漕先已病河。權其輕重。?使暫時剝運渡黃。必不可復用借黃濟運之計各等因欽此。道光五年。洪湖潰洩。兩江督臣孫玉庭等復議引黃濟運。數渡之後。即見填淤起剝磨淺。卒至未終其事。是　　歷朝聖訓昭垂。至明至確。往事覆車。可為永鑒。今張秋運河寬僅數丈。兩岸廢土如山。若引重濁之黃。以閘壩節宣用之。水勢抬高。其淤倍速。人力幾何。安能挑此日進之沙。且所挑之沙。仍堆於積年廢土之上。雨淋風蕩。河底日高。閘亦壅塞。久之黃必難引。__明臣萬表劉天和等僉以此事害多於利。非淤即決。譬之以病為藥。以狼兵止寇。語殊痛切。宏治初年。荊隆口銅瓦鑲等處。屢次大決。皆先因引黃濟張秋之運。遂致導隙濫觴。臨清地勢。低於張秋數丈。而必謂後無掣溜奪河之害。臣亦不敢信也。至霍家橋堵口築堤工程。尤不易辦。該處本非決口。乃大溜經行之地。兩頭無隄無岸。一望浮沙。並無真土可取。若興作於茫茫沙水之中。目前無從起手。無從立?。即勉強沙堆節節偪溜下做。竊恐浮沙易塌。適足攖河之怒。而所耗實多。日後防守難資。終為痼疾。一遭潰陷。水仍別穿運道。而不專務張秋。豈非全功盡棄。至同知蔣作錦所擬導衛濟運。原因張秋以北。無清水灌運。故為此議。惟查元村集迤南。有黃河故道。地多積沙。施工不易。且以全淮之強。不能敵黃。尚致倒灌停淤。豈清淺之衛。遂能禦黃濟運耶。彼其意在襲取山東諸水濟運之法。不知泰山之陽。水皆西流。因勢利導。十六州縣一百八十泉之水。源旺派多。自足濟運。衛水來源甚弱。北流最順。今必屈曲注之南行。一水何能兩分其勢。實多不便。?平時淺可膠舟。漲時極甚渾濁。若攔河作閘遏水。一遇伏秋盛漲。閘必??。新渠必淤。即幸不?不淤。而使上駛之蘆鹽。下運之豫糧。及來往商船。皆停阻於河。而聽命於閘。勢不能行。若令蘆鹽改由臨清運河入豫。則三省鹽綱紊亂。窒礙尤多。若欲分沁入衛以助其深。而沁水猛濁。一發難收。昔人已有明戒。豫民必多驚惶。若必多方更變。另謀引水灌運。必致如南河清口故事。徒增漏?。無可持久。此借黃濟運及築堤束水工程均無把握。與導衛濟運難行之實在情形也。惟河既不能挽復故道。則東境財賦有傷。水利有礙。城池難於移置。鹽?間被漫淹。如撫臣丁?楨所奏各節。均屬可慮。臣查大清河原寬不過十餘丈。今自東阿魚山下至利津。河道已刷寬半里餘。冬春水涸。尚深二三丈。岸高水面又二三丈。是大汛時河槽能容水五六丈矣。奔騰迅疾。水行地中。此人力莫可挽回之事。亦禱祀以求。而不易得之事。目下北岸自齊河至利津。南岸齊東蒲臺。民間皆接築護?。迤邐不斷。雖高僅丈許。詢之土人。每有漲溢。出槽不過數尺。尚可抵禦。並無開口奪溜之事。岱陰之水。如?江等河。亦經擇要築堤。汛至則漲。汛退則消。受災不重。至如齊河濟陽齊東蒲臺各縣城。近臨河岸。十九年來。幸官民防守無恙。以後可守則守。不可守則遷。似應隨時相勢設施。若於此時驟議遷徙。經費無籌。民情難喻。無此辦法。惟鄆城一縣。地本窪下。現已淪沒水中。須籌移置。東省鹽場在海口者。雖受黃淤。產鹽不旺。經撫臣竭力經營。南運膠萊之鹽。時為接濟。引地無虞淡食。惟盤剝多費。價值稍昂耳。夫河在東省。固不能云無害。但得地方官補偏救弊。設法維持。尚不至為大患。昔乾隆十八年銅山?口。不能收功。尚書孫家淦曾有分河入大清之疏。乾隆四十六年蘭陽大工屢敗垂成。大學士稽璜又有改河行大清之疏。此外裘曰修錢大昕胡家緒孫星衍魏源諸臣議者更多。其時河未能北流。尚欲挽使北流。今河自北流。乃轉欲挽使南流。豈非拂逆水性。__恭讀嘉慶十六年八月十二日　　上諭。河南近年以來。年年漫口。前此已縻費三千餘萬。均經竭力措支辦理。毫無成效。今復鉅工迭出。數將千萬。國家豈能以有制之帑金。注無常之漏?等因欽此。大抵河南堵築一次。通牽約費七八百萬。統計工需。已在官祿之糧民欠之上。實為無底之壑。?因河身日高。水行不順。雖窮天下之力。而不能必保安瀾。今河北徙。近二十年未有不變。亦未多費修?。比之往代。已屬幸事。且環拱　神京。尤得形勝。自咸豐五年銅瓦鑲東?後。粵捻諸逆。竄擾曹濟。幾無虛日。未能過河一步。而直東北岸防堵有此憑依。稍省兵力。更為　畿輔百世之利。而兩相比較。河在東雖不亟治。而後患稍輕。河回南即能大治。而後患甚重之實在情形也。__近世治河。兼言利運。遂致兩難。卒無長策。元明大河南行。始能開會通以運漕。至河北徙。則無如運河。斷難一治而兩全。事窮則變。變則通。為今之計。似不得不出於河自河。漕自漕。現在議漕政者。鮮不以規復舊章為望。然此兩言可以?耳。運河有水可漕。無水則不可漕。水能分其自然之有餘者。以利濟漕船。則可漕。反是則不可漕。同治初年。大溜全趨張秋。尚能灌運。嗣流勢南滾。運堤節節穿斷。漕船繞坡河至八里廟。而黃水不能入運。不得已引溝塍兩水。逐?倒塘灌放。難險已極。豈可一再嘗試。即運河黃淤。歲積歲挑。亦難久行。若以全漕阻聚河干。倖此無常之水。其所害又非徒勞費已也。若如前人所議。漕船順河而東。由利津渡海入天津。取固道捷。但江船不能涉河。河船不能放洋。勢難強為。若倣前代置倉轉艘之法。建倉設官。一不得人。便滋流弊。而由張秋至臨清。陸挽二百餘里。車牛盤兌之煩費。陰雨霉變之折耗。何可勝計。且北路亦無許多剝船。可備接運。反覆籌維。竟無別有利運之術。臣愚以為　　天庾正賦。惟蘇浙為大宗。國家治安之道。尤以海防為重。當今沿海數千里。洋舶駢集。為千古以來創局。已不能閉關自治。正不妨借海道轉輸之便。逐漸推廣。以擴商路而實軍儲。蘇浙漕糧。現既統由海運。臣前招致華商。購造輪船搭運。頗有成效。江廣等省。自軍興後奏改?價折漕。民心大定。若復徵解本色。苦於運費無措。加之於民。則必滋事變。取之於公。又無此閑?。似應暫准照章折解。仍由各督撫隨時體察情形。如可酌提本色若干石。即運滬由海船解津。較為便速。如京倉尚有不足。更隨時指撥漕折銀兩。由南省採買運津。或派員在天津招商採辦。亦尚合算。應請　　旨飭下戶部從長計議。妥籌辦理。至運道雖不能暢通。河務亦未可全廢。此時治河之法。不外古人因水所在。增立隄防一語。查北岸張秋以上。至開州境二百餘里。有古大金隄可恃為固。張秋以下。抵利津海口八百餘里。岸高水深。應由山東撫臣隨時飭將原有民捻保護加培。南岸自安山下抵利津。多傍泰山之麓。誠為天然屏障。惟安山以上至曹州府境二百餘里。地形較窪。為古鉅野澤。即宋時八百里之梁山泊也。自宋元迄我　朝。凡河?入大清之年。無不由此旁注。曹單鉅野金鄉各邑。甚至吞湖併運。漫溢數十州縣。波及徐淮。為害甚烈。其侯家林?口。現雖堵築堅固。惟上下一百餘里之民?。高者丈餘。低者數尺。斷難久恃。此處若有一失。則西南之運道水櫃。復被?淤。廬舍民田更遭蕩析。其患不可勝言。且黃河流分勢緩。北路原行通暢。入海之道亦恐漸形淤淺。或生他變。相應請　　旨敕下山東撫臣丁?楨。於秋汛後悉心勘估。酌籌?項。將侯家林上下民?。倣照官堤辦法。一律加高培厚。若能接築至曹郡西南。責成地方印委設法守護。更為久遠之計。沿河各州縣民人田地。淪入正河身十餘年。情殊可憫。應查明分別蠲緩錢糧。海口鹽?商運各事。並隨時酌量變通妥辦。__又銅瓦鑲?口現已?寬十里。水勢猶日向東坍刷。若不設法約攔。久必泛濫南趨。至於?口以下蘭儀東明境內。地勢平衍現雖刷有溝槽。而中洪不深。大汛漫灘。仍東西坍漲不定。亦不可無遙堤以杜竄越。擬請　　敕下河東督臣喬松年就近察看形勢。應如何量築堤?。與東省曹州之堤相接。俾資周防而期順軌。綜計自安山上至銅瓦鑲?口接果南堤。距北金堤約六七十里。宜作為遮攔之勢。去水較遠。取土較易。工費較省。此六七十里中大水所常漫者。不過二三十里。所急流者不過三五里。任其淤波蕩漾。寬緩水勢。以漸趨下游寬半里深數丈之大清河。則緩急得以節宜。不至逼激?突。別尋去路。斯為穩著。其堤內河內民田。仍可隨時視溜勢之遠近地勢之高低搶種麥禾。不至全無收穫。似於民生亦無大礙。至淮徐故道涸出舊河身千數百里。水不復行。居民佔種。年年豐收。並請　　敕下江蘇河南山東各省督撫分委妥員。會同地方官查明。酌議升科。以免私官墾?之患。所有遵　　旨籌議黃運兩河情形。謹據管見詳細。據實覆陳。是否有當。伏乞　　皇上聖鑒訓示。謹奏。_
定讞必平恕|宋邦?|HCJSWXB_RAO_1881|卷九十三刑政四治獄上|謹按官司出入人罪及斷罪不當刑律綦嚴所以責成承審官求情法之平也惟無枉無縱而尤必以慈祥愷惻之意行乎其間孔子曰其用法一也思仁恕則樹德加嚴暴則樹怨至哉言乎__經訓_書舜典惟明克允　立政式敬爾由獄以長我王國茲式有慎以列用中罰蘇公為司寇能敬其所由之獄培植基本以長我王國今于此取法惟謹則能以輕重條例用其中罰撫過差之患矣_禮王制刑者侀也一成而不可變故君子盡心焉　大傳愛百姓故刑罰中刑罰中故庶民安_周禮以五刑聽萬民之獄訟附于刑用情訊之至於旬乃弊之讀書則用?附謂罪與法相協者罪協猶用其情以訊之既訊又至十日乃斷之雖斷又讀其入罪之書使其曉然於犯罪之不可宥此所以死者與我皆無憾也_
據供先結以清庶獄摺*或作據供先結以清庶獄疏|張道淵|HCJSWXB_RAO_1881|卷九十三刑政四治獄上|竊查命盜重案、向分首從定罪、輕重不等、如首犯在逃未獲、從犯監候待質、必首犯到案、然後訊供辦結、立法本極詳慎、臣愚以為首從罪名輕重所關、該犯當獲案之初、大都避重就輕、孰肯自認為首、誣扳妄指、真偽已不可憑、第有一犯在逃、便可以為首推之、是案犯人多已獲者未必皆為從、在逃者未必皆為首也、至於雜案之中、干証牽連、人犯更多、或私押、或收禁、情弊百端、無非受待質之累、易云、君子以明慎用刑、而不留獄、盍鑒於此、今已犯未全獲、遂令該犯等監候、並長年拘之、如此在逃者早獲、自可於質對後辦結、倘竟無獲、必至重案終懸、而有罪者稽誅、無辜者受累、無枉無縱之謂何、不第此也、監候至於數年、瘦斃則情罪無當、逃越則緝拏更難、即不斃不逃、而案犯日多、恐獄中亦無地可容、近年各省中、時有越獄之案、未必非人犯太多之故、伏思　朝廷慎重刑章、屢經更定、各衙門按章辦理、原無所枉縱於其間、惟查監侯之案、既係待質、必要犯全獲、乃能訊結、而現在此等案件、聞各省中竟有淹滯數年者、若非變通辦理、不第案多積壓、日久弊生、且輕重緩急之間、民命實有防、?現值荒旱成災、　皇上虔祈雪澤、尤應清理庶獄、用以恤民隱而感　天心、擬請飭下內外理刑各衙門、除現辦現審案犯、務須按限清結、外其餘一切監候待質者、無論新案舊案、首犯從犯、亟宜酌量情節、按照現供應得罪名、即於擬定後先為辦結、不必以一犯在逃、再延時日、並請　飭下刑部分別案件、逐一議定章程、頒發各省、凡係首犯在逃、從犯先獲之案、但訊明確、供以一二年為限、令其監候待質、如限滿首犯未獲、即將現獲之犯擬定罪名、或輕或重、按例先結、將來在逃者獲案、無論首從、均加等重辦、以昭戒、如此變通辦理、則罪輕者不至久?囹圄而庶獄清、情實者不能倖免科條而刑罰中、庶幾天時人事、兩相感召、而休徵可驗矣、_
札黔中各屬|李文耕|HCJSWXB_RAO_1881|卷九十三刑政四治獄上|為勤理案牘省拖累以恤民命事照得地方官為民父母有司牧之責保赤之義殆無有不顧民瘼不惜民命恣為酷虐以肆然於民上者也然民生之休戚繫於官吏之一心官吏之聲名分於勤惰之一念所操甚微而所關甚鉅苟或存心玩泄遇事因循偷旦夕之安昧勤恤之旨即此足以致民於死亡而有餘而酷虐者不與焉即如命盜案之呈報也其正犯固有罪矣而餘人皆無辜也早定正案而餘人可以省釋矣控案之紏纏也其得實者蓋寡矣而被證多誣?也早為斷結而被證可免拖累矣乃若擱案不理而無干之族鄰因案拖累案翻不定而緣事之證見待質牽連或守候以經年或?押於數載其間祁寒盛暑驅迫於中途密管嚴防幽拘於看所正途之一命一扺未定爰書拖斃者枉死無償?聞?報此自來問刑衙門之以因循翫泄殺人無天理無王法莫或從而過問者也而其弊則黔省為尤甚蓋黔人以刁告為能只圖准狀不圖審理一紙而牽連十餘人而原告動?避匿欲審不能欲釋不可所拖累者眾也又案連苗民往往不法土目掯勒把持藏匿逃人呼傳不應集案無期而拖累者久也且?役以有事藉肥利在案懸不願案結其間格外刁難恣意魚肉受害忍氣所拖累者苦也當此積敝之處正宜加意振作勤求上理乃本司蒞任一載查閱案牘各屬所報在押病故者幾與正案相埒其他案完省釋者亦皆累月之深經年之久幸得於饑寒困頓中脫逃而出其家業之蕩析不問可知其妻子之流離殊難自保民困若此非地方官之責而誰責也合亟札飭札到該府廳州縣立即共除冗闒各矢精勤務以全力貫注於辦公毋使餘念紛奪於他好洞中澈外正本清源然後嚴誣告拿訟師除訐控之根株明賞罰重恩威免吏役之需索有案即傳不齊即比傳到即訊訊明即釋不惟無罪之餘人及早還家慰父母妻孥之盼望即案中之正犯收歸本禁省羈押保候之?虞如此則雖不能深化導於平時亦可稍盡哀矜於此日矣切切特札__　_
杜訟棍株連苦累小民摺|卞寶第|HCJSWXB_RAO_1881|卷九十三刑政四治獄上|臣查閱刑部通行章程內開京控交審案件無論奏咨均應親提審辦等語原以小民?抑莫伸必當為之昭雪問官意存?護必當予以親提立法無嫌周密至於田土錢債細故本無?屈重情未在本省控告遽行赴京呈訴亦無慮問官?護似宜分別辦理今查京控案件如上項細故混爭或未在本省控告此類實多一經咨交即應將被告及証佐人等紛紛提省遠或千餘里近亦數百里川資旅費需用浩繁曠業廢時生機坐困故凡牽連拖累莫不受害無窮臣擬仰體　　皇仁將咨案之事涉細微及未經本省控告者飭發該管道就近親提審明議擬咨司酌定由臣復核咨銷其奉　　旨交審事件並咨案之情節較重者仍由臣督同臬司親提審訊以期輕重得宜恤小民苦累之情杜訟棍株連之計是否有當謹附片奏陳伏乞　聖明訓示謹奏奉__上諭刑部收京控呈詞酌擬分別辦理一摺前據湖南巡撫卞寶第奏京控咨交緊件事涉微細本無?屈重情未在本省控告亦無慮問官?護即發該管道就近親提審擬該部查議卞寶第所奏各情係為矜恤無辜免受拖累起見即照卞寶第所擬辦理並行各省一體照辦至各省京控案件實因州縣官聽斷不公案情重大?苦莫伸情急來京呈訴自應照例准理其有以口角微嫌及一切細故意圖牽累?情妄控者一經發交本省專提人証輾轉滋累是刁狡者得遂其傾陷之計良民受害不可勝言?都察院步軍統領衙門嗣後遇有京控案件務將原告原呈詳細審察如控詞瑣屑情節支離並未在本省督撫衙門控過即予駁斥不准接收並?各省督撫於京控交審之案督同臬司巡道虛衷研鞫務得確情實則立予平反虛亦照例坐罪不准以事出有因及懷疑誣控等詞曲為遷就擬結以儆刁健而安善良欽此_
案宜早結以免拖累|宋邦?|HCJSWXB_RAO_1881|卷九十三刑政四治獄上|謹按內外衙門承審事件例有定限刑部現審事件杖笞等罪限十日完結遣軍流徒等罪限二十日命盜等案限一箇月其?傷殺傷之犯到案後以傷經平復及因傷身死之日為始內外移咨行察及提質並案犯患病以查復及提到並病愈之日為始接審者以接審之日為始見鞫獄停囚待對又承審官於聽斷時如供證已確縱有一二人不到者非係緊要犯證即據現在人犯成招不得借端稽延違者議處見誣告?兩造訟牒官為斷結脫然歸去便可各治其生倘宕延時日訟者多食用之費家人增懸望之憂甚至有情罪未判禁繫逾時不免瘐死者皆因循怠緩階之厲也戒之慎之__經訓_易君子以明慎用刑而不留獄_周禮鄉士掌國中各掌其鄉之民數而糾戒之聽其獄訟察其辭辨其獄訟異其死刑之罪而要之旬而職聽于朝　遂士掌四郊各掌其遂之民數而糾其戒令聽其獄訟察其辭辨其獄訟異其死刑之罪而要之二旬而職聽於朝遂遠于鄉故二旬縣士掌野各掌其縣之民數糾其戒令而聽其獄訟察其辭辨其獄訟異其死刑之罪而要之三旬而職聽于朝野去王城尤遠故又增一旬之期方士掌都家聽其獄訟之辭辨其死刑之罪而要之三月而上獄訟于國都謂王子弟及公卿之采地家謂大夫之采地去王城愈遠故以三月為期_
清理積案以甦民困疏|丁日昌|HCJSWXB_RAO_1881|卷九十三刑政四治獄上|再閭閻苦累莫甚於詞訟地方官宕延不結差役藉端訛詐經年累月動至蕩產傾家因而強者變為盜賊黠者流入異端人心風俗之壞胥由乎此是以臣任蘇撫時創立章程通飭各屬將詞訟按月造冊通報予以功過以示勸懲並令將押犯姓名懸挂粉牌按月另冊造報必隱者彰之使顯然後官吏不敢任意欺朦仍隨時派員密查報冊實數是否相符遂漸無延案私押之獘而民困亦藉以稍蘇前直隸督臣曾國藩前福建撫臣卞?第知行之有?於民先後向臣處抄錄章程通飭直隸福建各屬一體仿辦茲臣蒙　　恩簡授福建?撫接任後即經嚴飭各屬實事求是勿得仍蹈從前積習月餘以來披閱各屬?報類皆有名無實積壓之案仍多審結之案實少且聞偽造匿報之獘不一而足即押犯亦多不列冊不挂牌者深堪詫異當經臣查出種種獘端計閩縣共匿報詞訟一百餘起侯官莆田二縣共匿報詞訟二百餘起福清縣共匿報詞訟八十餘起雖內有前任未報之案而各該縣到任後不知據實補報且蹈其覆轍均難辭咎又派員查點閩縣押犯匿報二名侯官縣押犯匿報十五名福清縣押犯匿報二十八名南平縣押犯匿報二十五名此外晉江建安甌寧邵武長汀漳平等縣詞訟冊報自多匿漏以清訟安民之舉而視為故事具文粉飾朦混殊堪痛恨訪查各州縣陋習緣因詞訟據實?報倘結案不及成數必干處分是以每月必?造審結若干起作為開除既可避免處分又可以結案之多希冀上司保獎故統一省月報冊計之結案已不下數萬起宜若訟獄可清民困可蘇矣而各州縣年復一年案牘仍不少?者何哉蓋造入月報者皆口角細故之案案大半偽?其真案之不結者依然如故是多一番防範更多一番欺朦若非於立法之初盡發其覆擇尤參處無以祛固習而儆玩延除福清縣知縣某已另案參革並再查明各縣有無匿報詞訟以及押犯懸牌不實另行辦理外相應請　　旨將調署閩縣知縣某署侯官縣知縣某調署莆田縣知縣某晉江縣知縣某署南平縣知縣某調署建安縣知縣某署甄寧縣知縣某邵武縣知縣某署調漳平知縣某調署漳平縣知縣某十員一併摘頂勒限半年內將積壓各案次第結清再行奏請開復其有認真振作一律清結者屆時仰乞　　聖恩分別獎勵倘再不知愧奮另行嚴參以示懲勸除咨部查照外臣為清理積案以甦民困起見是否有當謹會同閩浙總督臣李鶴年附片具陳伏乞　　聖鑒訓示謹奏_
請勒限清理案件疏|馬相如|HCJSWXB_RAO_1881|卷九十三刑政四治獄上|竊以聽訟為政之大端。得民情乃能畏民志。我　國家設立科條。於明罰?法之中。實寓默化潛移之意。地方各官。果能盡心民事。一切詞訟。隨到隨審。隨審隨結。鑑空衡平。無枉無縱。何難使豪強歛跡。頑梗革心。乃近來各省積習。非痻情枉斷。任性刑求。即漫不經心。因循延擱。於命盜重案。或稱人證未齊。或稱供詞未確。百端藉口。至尋常戶婚。田土錢債細故。一任胥吏朦蔽。累月經年。不為審理。差役因而嚇詐。訟師因而主唆。更有貪黷之吏。不分黑白。惟揣其肥瘠而搏噬之。以致小民負屈含?。無從申訴。京控之案。迭見層出。及至發交原省。仍復藉詞延宕。甚至有一省而積至數十案者。有一案而十餘年尚未訊結者。即所結之案控告得實者。十不獲一。雖挾詐逞私。?詞誣告。究亦在所不免。然安見非委審各員瞻徇附和。該上司?護屬員。曲為彌縫。督撫大臣且未能悉心民瘼。何以仰對　　聖明。臣愚以為現在軍務漸平。以整頓吏治為第一要務。整頓吏治。以清理詞訟為第一要務。應請　　飭下各直省督撫。嚴飭州縣審理積案。勒限完結。以案件審結之多寡。定屬員考成之優劣。以審案之有無?抑。察屬員之能否盡心。至於京控發交之案。本有完結例限。應由原交各衙門隨時核查。其有已逾例限。尚未審結者。即行奏參。予以應得處分。各督撫臬司。於京控奏交各案。親提研訊。儻實有屈抑等情。務須立為申雪。不得仍蹈瞻徇?護之習。庶幾案無?牘。獄少繫囚。以上副　　聖主刑期無[刑](期)之意。臣愚昧之見。是否有當。伏乞　　　皇太后　　皇上聖鑒。謹奏。_
請釐積弊以清庶獄疏|賀熙齡|HCJSWXB_RAO_1881|卷九十三刑政四治獄上|奏為請釐積弊以清庶獄、恭摺具　奏仰祈　　聖鑒事、竊以民間之累、惟訟為甚、安民之道、息訟為先、欽惟　　皇上明慎用刑、勤求民隱、期與中外共底協中、而訟獄滋紛、未臻刑措、臣竊推原致弊之故、求所以救弊之方、約有數端、敬為　　皇上陳之、一嚴飭士習也、士為凡民之倡、故欲正民風、先端士習、乃今之身列膠庠、而恃符滋訟者、無縣無之、固由禮義之未明、亦由懲戒之無法也、查生監向有稽訟簿、每歲由學政衙門印發各州縣、各州縣於詞訟事、件有生監在內者、登記簡明事由、兩季申繳一次、如係無故多事、分別戒飭褫革、如係他人妄行牽連、許本生辨明、免其開送、其有巧搆訟端、潛身局外、簿內無由登其姓名者、令學臣詳察重懲、立法最為詳善、乃邇來稽訟簿州縣均不開送、學臣亦不催提、防察日?、士風日下、應請　　旨嚴飭各省學臣、令州縣將稽訟簿切實開送、平日復詳悉體察、如此實力稽查、嚴行懲辦、庶幾刁生劣監、?知儆惕、士行興而民風可厚、訟源可清矣、一嚴懲誣告也、刁健之徒、或因漁利、或因挾嫌、平地生波、藉端陷害、往往將無作有、羅織多人、即如京[控](掠)奏咨案件、其審係虛誣者、且十居五六、則本省之誣訐者、何可勝數、乃地方官於赴京誣告之件、尚為據實究辦、其在本省誣告者、或心存姑息、或畏其反噬、率多以調停了事、不肯實坐以誣告之罪、以故民偽莫懲、視同故習、應令詞訟事件、凡審係虛誣者、必嚴反坐、地方官有不據實究辦、縱惡養奸者、該管上司查明參處、庶幾刁頑知儆、而良懦可安矣、一嚴究訟師也、凡民於詞訟案件、無不願速為完結、一自有從中挑唆之人、則多方播弄、以致一案化為數案、小案變成大案、經年累月、拖累無窮、如此等輩、地方官除訪拏究治外、凡遇案審虛者、必追究主唆之人、嚴行懲辦、至於京城重地、尤應肅清、乃近聞前三門內外、多有奸棍訟師包攬京控之事、或於客民輻輳之區、或於密邇衙署之處、潛誘引、以致遠邇招搖、視京控為熟徑、其害尤非淺鮮、應　　　?下步重統領、順天府五城一體嚴密查拏、庶民害除、而訟端少息也、一嚴禁胥役也、查胥役作奸、最干例禁、乃近來京控之事、其稱被押外監私加鐐鎖、或捺擱案件勒索錢財者、十詞而九、其事未必全虛、則該管官之防範覺察、安能辭咎、乃各省咨結之案、即所告審實、每將牽告胥役者、審係虛誣、難保無迴護本官處分情事、是縱役殃民、勢將何所底止、相應請　　旨、嚴飭各省督撫密訪所屬、有縱任書役私禁私刑、弊延索詐、以致平民受害者、除將書役嚴拏究治外、並將該管官立即嚴參、庶衙蠹知儆、而民困可甦矣、一稽查積案也、民間詞訟、稽遲一日、即多一日之累、枉斷一事、即成一事之?、民志不伸、故民訟滋起、查州縣詞訟、原有按月循環簿、送該管官查核、近止將上月審結各案、作為本月新收、下月即列入開除項下、以圖搪塞了事、其延宕不結者、上官仍無由知也、惟?道?歷所至、向有提查州縣詞訟號簿之責、如有未完勒限、催審遲延者、揭參其有關係積賊刁棍及胥役弊匿等情、即令?道親提究治、其有事雖審結、該道核其情節可疑、斷理不公者、立提案卷查核改正定例、已極周詳、無如日久懈弛、全不遵行、應請　　?下各省督撫、凡州縣及各府詞訟案件、專責成?道實力稽查、如有延擱枉斷、據實揭參、或該道奉行不力、該督撫亦即據實參處、如此層層稽核、實力奉行、庶幾無留獄無?民、而訟可少減矣、以上數條、其剔弊必因乎法、而行法尤恃乎人、得其人則習套常規、皆為實政、不得其人、則良法美意、盡屬虛文、仰惟　　皇上飭紀整綱、勤求上理、而諸臣奉行不力、以致實效無聞、臣因就管見所及、縷析上陳、以冀少佐政平、訟理之效、是否有當、_
奏請以工代賑疏|劉長佑|HCJSWXB_RAO_1881|卷九十九工政五河防四|竊臣承准議政王軍機大臣字寄。同治二年十二月十九日奉　　上諭。譚廷襄奏統籌黃河下游現行地勢。擬請濬支渠以減漲水。培土?以衛農田等因欽此。遵　　旨寄信到臣。當經移山東撫臣暨署河東督臣籌辦。一面行司飭委候補同知李鼎等馳往大名。會同該管道府查勘在案。計已次第勘估。惟定於何時動工興修。尚未?覆。查開州東明長垣三州縣。被豫境黃水浸灌。總因上有來源。下無去路。各處舊有堤?。迭被?刷殘缺。以致田廬連年水淹。據目下情形而論。自以培修堤?為要策。春長無事。水小源微。正宜及時興築。查河道北徙開州。情形最重。長垣次之。東明又次之。就上程約估之。計須銀三萬餘兩。庫儲支絀。勢難籌此巨?。不得不斟酌權宜。挹彼注茲。先其所急。因思開東長三州縣上年被水案內。業經奏准撥給銀三萬兩。改賑為撫。溯查從前遇有災歉。每於青黃不接之時。籌辦減工隄工。俾災明得以力作餬口。原[有以](以有)工代賑之例。此次工程。正為軫念災黎。保衛田廬起見。更非別項工程可比。目前田工未興。民尚無事。若命隨工力作。按日給予傭值。數口之家。藉得以資養贍。所有前經奏准賞給撫?銀三萬兩。擬請改作以工代賑。庶幾慎重。經費無須另籌。刻下節逾清明。開工已不為早。亟宜先將經費發往。以便興辦。惟地糧不敷支發。先在司庫旗租項下。借撥實銀三萬兩。飭委候補知府沈燮同徑行解往開州。雖河道情形。開州與長垣東明不同。但原案係屬撫卹。今改以工代賑。少壯者固可傭趁度日。其老弱鰥寡無依者。轉不得均霑實惠。未免向隅。且與原案不符。擬將前項銀三萬兩。按開州東明長垣三州縣。各先酌撥八成銀八千兩。共銀二萬四千兩以作工用。其餘二成。共銀六千兩。暫存開州。仍令該三州縣查明老弱鰥寡無依。不能工作者。准其於二成銀內酌量支領散給。作為撫?。儻有餘賸。仍查明該三州縣內工費如尚不敷。量加添補。如此一轉移間。既於要工有?。而災黎亦無虞失所據。布政司王榕吉具詳前來。理合恭摺具奏。伏乞　　　皇太后　　皇上聖鑒訓示。謹奏。_
東光挑河片|劉恩溥|HCJSWXB_RAO_1881|卷九十九工政五河防四|宣惠河道所佔之地。其在直隸吳橋東光諸縣。皆係升科納糧之恒產。並非官地荒廢可比。同治十一年間。天津道委員挑挖。並無興訟者。良以民知公事為重。故不敢惜地自私也。然其地亦不至全廢。每年秋後水涸。尚可種麥。至麥秋後。遇運河伏汛漲時。始偶有水耳。今臣請令直隸吳橋之宣惠河頭直上。接山東德州哨馬營減河。彼德州必以侵奪民田。恐民失業興訟。藉辭搪塞。不令舉辦。不知吳橋德州交界之王指揮莊已近運河堤岸。凡近運河之處。兩邊皆餘有官地。後為奸民竊據。由來已久。祇須於近河隄旁官地向南挑挖。使宣惠河頭池上接哨馬營減河。則一逢提。即如燕翦雙分。一向東北會宣惠河。其消瀉實為至速。夫以鄰為壑。仁政所懲。廢務玩時。官常所戒。直隸與山東雖分兩省。實為比鄰。倘秦越視之。將患難相恤。守望相助之謂何。伏乞　飭令該督撫等通籌全局。切勿聽其阻撓。致貽畿南巨患。民生幸甚。謹附片具　奏。__　_
請築河隄疏|胡家玉|HCJSWXB_RAO_1881|卷九十九工政五河防四|竊維黃河故道。北流入海。經史所載。歷歷可稽。自宋熙?十年河?檀州。分而為二。一入淮。一入濟。南北分流。迨南渡後。河遂南徙。論者謂金人塞北流以病宋。其說非誣。元則時?時塞。或北或南。明自金龍口再?。命都御史劉大夏治之。濬賈魯舊河以殺水勢。開新河七十餘里。築長堤三百餘里。?費帑金億萬。始能逼河使南行也。我　朝因之。二百餘年。河?不一。大約在北岸者居多。殆地勢然歟。今自蘭陽汛潰?。汎濫於直隸境內已十年矣。昔之河身。今成平地。臣於咸豐七年由清江浦進京。經故黃河擺渡處。見廬舍儼然。寖成村落。計上下六七百里。節節勢高。層層淤塞。此而欲循舊道。開新河。挽狂瀾而東之。誠萬難之勢。自不若因勢利導。由大清河入海之為便也。河臣譚廷襄請疏下游徒駭馬頰兩河以洩水。誠古人開支渠減盛漲之良法。第自張秋以下。民?率皆?潰。張秋以上。如濮范壽張等處。河流散漫。一片汪洋。如衛農田。必須築堤束水。而工費浩煩。地方官勸民興辦。無論積年?區。力有未逮。即使?期集事。而雙隄夾峙。筦束河流。急溜驚湍。倍加勁疾。時而南趨。時而北刷。一遇大汛。險工百出。或加鑲。或加埽。或加戧。日不暇給。民力幾何。安能辦此。勢必今歲修明歲?。如譚廷襄所奏。自利津溯流至肥城一帶。民??口。不下三四十處。可為明證。臣聞懷遠謨者。毋急近功。成大事者。不惜小費。?黃水漫淹兩省。?及數十州縣。虧國計。害民生。甚至土匪揭竿。流民助虐。用兵剿洗。糜餉尤多。若不力圖修治。恐水套之伏莽難清。直東之後患未已。再四思維。擬請　　飭下各該督撫。會同詳悉履勘。自蘭陽以至利津海口。通盤籌畫。舊?可因者因之。新隄可築者築之。下游之水。應疏者疏之。橫流穿運。運河閘座。當建者建之。核實估計。逐?繪圖貼說。進呈　　御覽。請　　旨施行。或謂當此庫儲支絀。鳩工庀材。安能籌此巨?。臣竊查直隸督臣劉長佑籌撥固本京餉。每年三十萬金。由各省解儲部庫。以為練兵之用。臣請移緩就急。於秋末冬初。即將此項動用興工。仍照舊章暫開河工事例。以裕經費。但得一二廉明公正之大臣。躬親督辦。視國事如家事。裁一切浮費。涓滴悉歸實用。深濬河身。寬留河面。土工則夯硪堅實。柴掃則鑲壓整齊。一二年間。必著成效。紓數十州縣汎濫之憂。拯億萬蒼黎昏墊之命。古稱民為邦本。是即固本之要圖也。若謂黃河北徙。有礙南漕。臣擬於向來漕船渡黃處所開挖橫河一道。今南岸清江閘之水。與北岸運中河之水互相貫注。血脈流通。漕船由北經行。較為順利。並請　　飭下漕運總督就近察看情形。妥籌辦理。臣愚昧之見。是否有當。伏乞　　　皇太后　　皇上聖鑒。謹奏。_
服制命案例無明文請旨飭議專條摺|錢?廉|HCJSWXB_RAO_1881|卷九十二刑政三律例下|為服制命案。例無明文。請　　旨飭議專條。以重刑章而昭法守。恭摺仰祈　　聖鑒事。竊維刑律嚴明。最重服制。尊卑名分。難例平人。即如同一強盜。在平人則首從皆斬。在尊長則按服制科斷。無死罪也。同一謀殺。在平人則首犯斬候。加功絞候。在尊長則首犯絞候。為從即應遞減。非死罪也。同一圖財害命。在平人則造意加功。均予斬決。不加功者斬候。不行而分贓者擬軍。在尊長則惟圖產爭襲。謀殺卑幼者。擬斬監候。為從亦應量減。並未定為死罪也。誠以親屬重姦不重盜。即因尋常相盜殺傷。仍依服制科斷。例有專條。不得與平人牽混。本年河南秋審李金木一案。該告原擬緩決。刑部以罪疑惟輕。照議入緩。經太僕寺少卿鍾佩賢奏稱與例不符。奉　　旨飭部覆核。刑部將其改入情實。跡其忍心蔑理。誠屬法所難寬。但於例意不明。刑章有。不能不詳悉具陳。以免將來歧?。查李金木為李淦小功尊屬。聽從李泳杜誘摘伊姪頂戴銀圈。因其哭喊。恐事敗露。復聽從李泳杜致死滅口。核係臨時致死。與預謀害命者不同。該省原擬照謀殺幼孩本例科罪。實為此案正條。查例載如將十歲以下幼孩逞忿謀殺者。首犯擬斬立決。若係圖財。加以梟示。從而加功之犯。俱擬絞立決。與圖財害命罪名。首從均不相同。未可相提並論。除起意為首。同族無服之李泳杜罪應斬梟。業已監故戮屍無庸議外。其加功從犯李金木。則係死者小功尊屬。若照平人加功。擬以絞決。則與尊長謀殺之例不符。若照尊長加功之例減等擬流。又與謀殺幼孩之例不合。例無尊長圖財謀殺十歲以下卑幼明文。惟查有功服以下尊長。若挾有卑幼之父兄伯叔夙嫌。將其十歲以下子女弟姪遷怒殺害者。照凡人例擬斬監候。又功服以下尊長殺死卑幼。如係圖謀財產。強盜放火殺人圖姦謀殺。照凡人例擬斬監候。二罪相等。從一科斷。是以比照尊長圖謀財產例定擬。實因死本幼?。比較各例從其重者。所謂斷罪無正條。比照他例也。又因例無為從之文。既不便照尊長加功減等擬流。又未敢照平人加功擅擬絞候。不得不照原例科斷。以待秋審之時量為區別也。但詳繹例文。既有云圖謀財產。則是專言產業。有非致死不能入己者。並非可竊可攘尋常財物也。故下文有云其餘尋常親屬相盜。及圖詐圖賴他人財物。謀故殺卑幼者。仍依服制科斷。所謂尋常相盜。即指攘竊財物而言。苟非圖產圖奸。強盜放火殺人。皆當以尋常論。又恐因盜殺傷?作圖財害命。特加謀故字樣以明之。言尋常相盜。雖謀故殺者。亦依服制科斷。例意本為周密。但未顯言耳。此案李金木所犯各節。當在尋常相盜謀殺卑幼之[例](列)。核其為從加功。應從末減。原題因死係幼孩。不能不比較各條。從重定擬。秋審因犯非造意。不能不參稽各例。酌量照緩。若原題業已從嚴。秋審又將入實。不特與為首尊長無分。且較加功平人轉重矣。設將來遇有似此案情。而造意加功。均係尊長。固不能將為首之犯例外加重。又不能將加功之犯再行輕減。此外如有同行不加功。與夫同謀不行者。又將如何科擬。倘或謀殺一人而有三四尊長加功。勢必至以尊長數命抵卑幼一命。從來無此辦法。況圖財謀殺幼孩。平人加功。止於絞決。以尊長而加以寔斬。亦覺輕重失宜。總總格。殊鮮遵循。且原例既無不分首從之義。則為從之必有區別。與為從而係平人。亦必不能較尊長轉輕。自非明定章程。恐不足以昭法守。相應請　旨飭部核議。另立專條。務期情法兩平。以飭紀綱而資引斷。臣為慎重刑章起見。是否有當。伏乞　　　皇太后　　皇上　　聖鑒訓示。謹　奏。__　_
再請停採辦木植稟|胡文炳|HCJSWXB_RAO_1881|卷九十五工政一土木|敬?者卑職前因候選知府李光昭請捐木植助修　圓明園又在楚黔各州縣採辦木植卑職當將現在時勢敬陳管見奉　督憲批查閱所?甚有識見具徵學古有獲時局了然立論深堪嘉尚所有李光昭報捐木植一節業經本部堂會同　北南撫部院奏請停止以杜獘端而崇體制仰即知照繳茲於六月初三日奉　藩憲札飭此項木植係　　欽工要件自應認真採辦等因卑職現已會同委員在各鄉採辦然卑職有不能已於言者誠以此舉實天下安危一大機也蓋　圓明園工程浩繁非千百萬金不能蕆事非三五七年所能竣工就令百官萬姓赴功趨事刻期落成亦惟　　萬幾餘閒一遊一豫而或致失天下之民心則所關豈淺鮮乎今天下之民無闔廬以避燥濕寒暑者多矣有髮逆倡亂流毒幾遍寰區而英夷且犯我畿輔其餘捻匪土匪回匪苗匪凡經蹂躪之處無不焚神廟而燬民房困苦顛連難以畢述卑職現任會同縣事姑以會同情形言之髮逆於咸豐十一年同治二年兩至會同文武衙署屋被焚燬至今已閱十餘年縣署尚未完工其儒學典史汛弁各署俱未興築而民房無論也縣西南邊境與貴州天株縣交界又被苗匪侵擾屋宇燬壞田地荒蕪現在能?屋者不過十分之二其餘多搭茅棚藉以耕種而又時被土匪搶掠流離奔走苦不堪言會同縣被賊之苦如此即各省州縣被害之苦想無不如此惟當生養休息以安全之不宜以事動眾以驅迫之也夫民至愚而神者也前此不靖之徒惟英夷係居外奸其餘各匪雖屬罪當殄滅然其初本皆　朝廷赤子昔人所謂床有布被甑有麥飯雖蘇張說之不能使為盜者也彼其揭竿走險豈非實有所不得已者哉現在各省雖獲安謐而陝甘雲貴遺孽猶存湖南雖稍完富然亦伏莽時發惟民之從亂者尚少故旋起旋平今若採辦木植民心必多驚疑雖荷　　浩蕩之恩發給民價木之大者多在深山窮谷之中踰嶺越溪非聚集多人不能搬運大眾既集良莠不齊設有奸徒鼓煽其間將無致　宵旰之勞乎然此猶其小焉者也英吉利盤踞都中實為腹心之患俄羅斯跳梁塞上堪為肘腋之虞此皆窺伺??欲遂其毒特我　國家修明政教彼則無如之何耳越王句踐之謀吳也__大夫文種獻九術其第五術云遺之巧匠使起宮室盡其財疲其力然則土木之工固權謀之士用間以困人國者今外夷雖黠止能以奇技?巧慁我尚未能以此術困我而我乃大興土木自墮術中則外夷能無乘間而起相結而來歟卑職所謂關繫安危者此一也昔周公以成王不知稼穡艱難故陳七月之什今時事之艱難恐我　　皇上未必盡知也昔鄭俠上民流圖宋神宗猶為暫罷新法今果能以斯民艱苦曲繪而畢陳之我　　皇上未有不深加軫恤者必將重農桑之業罷土木之工府庫由此充盈奸宄因而慴伏則我　國家億萬年靈長之祚永固於泰山矣卑職邊隅腐儒風塵下吏不知忌諱未諳體裁謹將縷縷之誠悃?明大人俯賜察核可否轉奏之處　伏候　憲裁深為公便謹?_
暹木到工船身告成並鐵廠教造起限情形摺*或作暹木到工船身告成情形摺|沈葆楨|HCJSWXB_RAO_1881|卷九十五工政一土木|為謹將暹木陸續到工、第一號船身告成、第二號船身經始、並鐵廠教造起限情形、恭摺具陳、仰祈　　聖鑒事、竊臣於同治七年九月初五日、業將第一起暹木到廠、召匠趕工情形奏明在案、當時所到之木、僅有五百餘節、匠作雲集、斤斧繁興、直至十月中旬、而續到木船、尚無確耗、臣不勝焦灼、只得一面派員赴?門洋人船?、購致曲木四十一片、直木一百二十九根、以添船脅、一面派員赴香港洋人船?、購致楢板七十片以為船旁、雖俱陸續到工、而撮壤涓流、隨到隨盡、十月二十一日、第二起船麻勒阿立三　到、據日意格報稱內載曲木二百七十餘節、方木一百九十餘根、楢板三百六十餘片、二十七日、第三起船安密喇到、據報內載曲木一千二百二十餘節、方木二百二十餘根、楢板一百九十餘片、船材既足、添募省外各匠、加緊課功、所有船脅底骨灰絲縫節、均一律完竣、內骨既成、旋封外板、分?嵌鑲、鱗次而上、逐日增高、惟尾脅之際、骨節窪隆、相去數尺、封釘匪易、於是該洋匠等刱設木氣筒一座、長約三丈有奇、承以臥架、筒之首尾、各載鐵笠、旁結板棚、安置湯鑪一具、湯鍋之側、綴以銅管、通於氣筒、入巨板於筒中、鐍固鐵笠、閉氣而蒸之、歷兩時許、便柔韌如牛皮、然後以釘尾脅、曲折隨心、不煩繩削、辰下外板既封、內板亦齊、船身木工、計已集事、此後分鈐鐵葉、安頓鐵脅橫梁、須加一月之功、布置輪機、包裹銅片、以及油漆妝飾等事、須加兩三月之功、再得一月、試演駕駛、便可展輪出洋、十二月初九日、第四起船悅諾花思得到、據報內載曲直木一千七百五十六節、十三日第五起船巴奴格到、據報內載楢木八百零四根、竊思前此因木料費手、致船工稽遲、若必俟第一號船工盡完、始將第二號開造、未免曠日糜費、因先於?中預疊第二號船臺、可造八十匹馬力者、現在四船接續而到、木料既不止供一船之需、因一面飭趕第一號未竟之工、一面飭將第二號龍骨鏟削鋪排、擇於本月二十七日興工、該洋匠等樣板已成、中國匠人、即其分注尺寸、施之斧鋸、駕輕就熟、尤易就緒、鐵廠本年以來、疊石累?、牆基已就、惟梁柱瑰材、苦難覓購、前日意格擬用鐵柱、已試鑄一根、費重工遲、告齊不易、現擬仍參用外洋大木、而運道險遠、總須來年方可節次到工、查合同內載五年限期、以鐵廠開廠之日為始、今經費如此其絀、成廠又如此其難、為日愈多、則需費愈鉅、所幸前者暫搭各廠、可以次第興工、現在暫搭打鐵之廠、則船上鐵軸鐵脅、俱能打造、暫搭鑄鐵之廠、則大而銙柱、小而齒輪、俱可成功、地窖?鑪亦尚適用、茲據日意格?稱、所有五年之限、請以明年正月為始、察看省外各匠、日與洋人共事、口講手畫、頗能心通其意、惟輪機之分度、水氣之升合、非日久融會貫通、莫能盡探底蘊耳、合將暹木陸續到工、第一號船身告成、第二號船身經始、併鐵廠起限教造情形、會同一等恪靖伯陝甘總督臣左宗棠、福州將軍臣文煜、閩浙總督臣英桂、福建?撫臣卞?第、合詞恭摺由驛四百里具奏、_
機器到工已齊并船廠現在情形摺|沈葆楨|HCJSWXB_RAO_1881|卷九十五工政一土木|為機器到工已齊、并將船廠現在情形、恭摺具陳、仰祈　　聖鑒事、竊臣於本年正月初五日、業將洋將日意格等所購第一起機器到工奏明在案、四月十六日、復由外國馬梨阿勒各三丁船、運到第二起機器、其中最鉅者為鐵廠水筒三口、每口各廣數十圍、高近一尋、輪船之水缸次之、餘為鐵廠一半器具、殊形詭狀、非安頓如法、關捩咸張、無從稱名指類、當時分派員紳督率人夫、移頓二十餘日之久、始獲竣事、五月十九日、第三起機器復由外國夾板船運到、船名曰法彼爾士、較第一二起之船大倍之、據日意格稱中所載除鐵條七千四百二十九條、鐵片鐵釘大?洋灰等項數百件不計外、凡為機器者五百六十有三、最重者二萬餘觔、餘或萬餘觔七八千觔三四千觔不等、自五月末旬之初、勇丁數百人揮汗炎風烈日之中、併力搬運、及今一月、尚未蕆事、六月十七日、第四起機器復到、船名曰汪德乃木、所載皆輪船機器、計重百有二萬四千八百觔、計件三萬五千有奇、當令拋泊江中、先將稍輕者用兵船剝載入廠、其餘重大者、俟第三起搬竣、再行部署、而當時羅列岸旁、分頭起運者、則有曰安迷喇、係運花旂木板之船、有曰悅諾花思得、係運口食叻長短雜木之船、有曰西洞、係運船槽木料之船、外尚有臺灣運木運煤之船、廈門運?之船、附近運沙運石運土之民船、分載竹梢插護江岸之小船、搬移杉木儲?各廠之排船、而木簰小舠不與焉、沿江埠頭、星羅碁布、無隙可容、故曰役千夫難以剋期告畢、論閩省夏秋之閒、颱颶常作、機器重船、皆涉數萬里而來、倘因風浪疏虞、停工待器、勢必遷延時日、今各起陸續到齊但費安置之力、大廠一成、便可專心製造、故中外員匠、咸鼓舞赴功、以為鉅工之成、愈有把握也、船?地基舊坍之處、臣恐其復有橫決、自閏月末旬之初、即派弁入山採伐竹箭數萬、分插沿江淺流處所、從前潮汐為西南風所激、洶湧?前者、現十減其四五、上流衝口、前擬巨艦載石沈之水中、無如旋渦屈注、萬馬奔馳、干石之舟、無從下椗、現於水中樹木為棚、壘石為壩、力遏怒流、因江底向多爛泥、泥弱石強、須漸實漸加、一時未能遽就、環?長濠當一律盡填、惟左近一帶、工作繁興、需土匪易、而小溝未開、倘遇陰雨、無從疏洩、因於左側濠口當衝之處、先封塞以杜近患、再行施工、現在急流漸緩、果經秋颱、安堵如故、潮頭盡折而西、以後水落霜寒、石塘方可興役、此船?地基之情形也、船廠以內已成者曰轉鋸廠、安十五匹馬力水缸於中、中為鋸輪者三、一曰大直鋸、一曰小直鋸、一曰圖鋸、外為輪者一、為鑽機者一、為車?者二、為鉗?者三十有五、缸中湯氣既升、大小鐵輪互相牽引、各機一時並發、雷動?馳、除零星鈐鑿鑪削不計外、尚有重機未曾排比妥帖者、難以枚舉、四起機器既齊、從前房屋、不足容之、復搭瓦房三十餘間、曰大機器之所、輪船水缸凹凸累砢、高若重樓、關竅相通、盈千累百、其已成者自外洋轉運、皆拆解而來、入廠後必費數月釘[鈐](鈴)紐合之工、方可適用、因於製作之處、建瓦亭一區、名曰水缸之廠外國鑄器、皆先有鐵模、始必刻木為範、不溢累黍、後乃搗炭和沙與土、即其空隙填之、脫胎而出、再灌鐵汁其閒、鐵模乃就、刻模者以遲而成功、鑄模者以速而見效、遲速既殊、不得淆雜、__於是分建二區、一曰木模之廠、一曰鑄鐵之廠、風雨鍼寒暑表、皆輪船必需、其製法則?心?角、其器具或牛毛繭絲、當其游思無閒、炫於日光則目神散、有所隔蔽則目力窮、其造作之所塞向闢牖、陰陽向背、調度必有洋人、辰下業已完工、可以董率匠徒、排列縷刻、因名之曰鐘表之廠、西人鎚鐵、小者需人力、大者賴懸機、懸機之器、或隆然而高、或呀然而深、重皆數千觔、森挺槎枒、目前大廠未成、已須工作、非夏屋不能容、於是復有暫搭之鎚鐵廠、其與鐵廠?者曰銅廠、地雖稍狹、制亦如之、鐵銅水缸等廠、鎔鍊火鑪甚夥、扇?為煩、西法取風地中、不勞人力、先周各廠甃?為隧、斜引旁通、磐石?之、鋪土地平、而翕張之鐵機、繫於鋸廠之方窖、氣輪一動、彈指閒數百步外鑪火併熾、力倍風箱、若是者名曰風洞、銅鐵重器、自彼移此、皆需百十人、因刱拽車以便挪動、然恐涇土埋輪、因處處削木為道、凸其兩旁、中平如砥、俾易推行、若是者名曰木轍、從前畫館之設、寄於棧房、現在堆積充牣、不能不另?一區、於是復有繪事之廠采辦銅鐵、煤炭木料石灰繩纜等件、分道而來、連艑累舸、量移上岸、非分儲之不可、而收積材木之地、非潮水可通、不但出運為難、亦慮久而枯朽、於是?外南側、既建一區曰廣儲之廠、又於?北里許濱江淺港圈數百丈、以鱗疊巨材、上接山坳、駐兵守之、曰儲材之廠、廠內除轉移執事外、隨同洋人學習者、若鋸木之匠、造船之匠、冷鐵之匠、鑄鐵之匠、刻模之匠、鑄銅之匠、水缸之匠、反沙之匠、車?之匠、鉗?之匠、其因營造各廠而招者、若斲木之匠、版築之匠、鎚石之匠、攻皮之匠、共二三千人、五方雜處、漫無統紀、易滋事端、栖息無從、亦難號召、於是?外復建二所、居之在左者曰東考工所、在右者曰西考工所、皆以員紳統之、早出暮歸、乃無紊亂、據日意格前稱華匠與洋匠器用不同、言語不通、事事隔閡、?素諳繩墨者、類皆中年以往、心氣耗散、往往不能探賾通微、請各廠分招十五以上十八以下、有膂力悟性者、或十餘人、或數十人、俾易教導、名曰藝徒、現所招已及百餘、又不能無以[鈐](鈴)束之、於是復有藝圃之設、各廠事務猥煩、委派員紳近增至百餘、曉鐘出?、躬率工作、指揮奔走、見星始歸、饋饁在道、每遇暴風驟雨、借?無從、不能不小築數閒以貲憩息、於是復有?內官廳之設、傭工雜作、是有健丁、日每八九百人、非以兵法部勒、則散而難稽、呼而不應、於是每十人以什長一人束之、每五什長以隊長一人束之、特派勤能之武弁統焉、然必寢息有所、??有所、稽查有所、因傍山結壘、略如營房、是為健丁營之設、凡此者、數月以來、已皆趕辦、計可先後告竣、其餘若鍊鐵鑪?片之?、燒煤骨之?、鍜蜃灰之?、以及浸木?槽等處、或纔興工、或纔擇地、經營之後、當更陸續奏聞、此船?內外之情形也、鐵廠地基、去冬以來、開土釘樁以及嵌填石屑石灰、皆已就緒、應行補苴者、亦屬無幾、惟所需堅?方石、厥數甚鉅、合計五廠需?數百萬方、需石則自長二丈三尺六寸、至一尺二寸五分者、計十萬有奇、堅?以海船運於下游、數目既多、非數百起不能盡之、石質粗重、運載更難、即源源到工、但移一石非數人不可、況刓方琢平、勢難用驟、際此盛夏酷暑、石上如沃熱湯、凡椎鑿者、下蒸上曝、敲火生光、膚焦肉泡、故雖監工日號、迄今牆基未就、廠內橫梁需堅木一百五六十根、每根長須七丈二尺有奇、圍圓八尺以上、近地搜採、無此巨材、現飭員?暹羅三馬丹吻嘮呷等處覓購、窮海帆橫?來、第憑風汛更非刻日可期、所幸機器已齊、并有現成輪軸、倘船材該備、年底船身可就、尚易圖成、惟斲輪之方、總俟營構齊全、方有眉目、此大鐵廠之情形也、洋將德克碑自到工以來、??內運載之艱、願、?南洋訪購載貨夾板船、已附搭輪船前?安南各國、兩月以後方得回閩、理合附陳、今先將機器到齊日期并船?一切情形、謹會同一等恪靖伯陝甘總督臣左宗棠、福州將軍兼署閩浙總督臣英桂、福建?撫臣卞?第合詞恭摺謹由驛四百里具奏、_
江岸坍塌謹陳籌堵情形摺|沈葆楨|HCJSWXB_RAO_1881|卷九十五工政一土木|為江岸坍塌、逼近船臺、謹陳籌堵情形、並請　旨將臣交部嚴加議處、恭摺仰祈　聖鑒事、竊臣於本年三月二十九日、業將德克碑到工、及船廠現在情形奏明在案、入夏以來、雨水漸晴、方督中外匠作、趕造船身以待機器、一而建銅鐵各廠、詎閏月十九日、海潮初落、西南風驟來、逆浪旁衝、深齧岸址、二更以後、船臺前右橫四十丈、直十丈之江岸、塌入水中、臣率在事員紳夫役人等、馳赴搶護、奈水勢迅急、上實下虛、遠者已臥波心、近者土紋冰裂、雖沿江一帶、前已遍釘巨樁、而根柢受傷、樁亦隨流而靡、百端設法、補救無從、只得將岸傍堆積?材拖運中閒、以防漂溺、船臺本近水濱、岸址愈低、潮痕漸及、因於船臺前添釘巨樁三層、以禦目前之急、大局尚無妨礙、然土性既為水所剋、土日剋則水日驕、欲固土必先敵水、臣前此即思沿江盡砌石岸、以敵洪濤、因工繁費鉅、需石甚夥、非曠日持久、不能成功、且恐岸址未堅、驟加石隄、不免下輕上重、是以姑俟緩圖、今受病既深、則病源不可不塞、蓋船?地本洲田、港?紏紛、窪處皆爛泥所積、去歲填平浦?、又於平地增高五尺、望之坦然、而客土與原土燥濕不相能、非多歷歲時、未能黏合無閒、邇來每有營造、患土力之不勝、則密釘巨樁以實之、釘樁之地實、而旁土為樁所逼、雖日溢一黍、無?可見、而外既無所鈐束、內逼則外傾、前者全?環以深濠、可通潮汐、為便於運致材木、然土性必乾而始凝、置土水中、水愈通土將愈弱、此病源之在內者也、?之上流五里、地名下洲角、十數年前、水心漲一沙洲、下接中岐、江分為兩、江水為洲頭所激、橫出東西、然後折而南下、東出者遂以?口為衝途、兼以今春洲尾之在中岐者沙痕漸長、彼贏則此絀、?前港底愈深、衝流愈迅、臣與日意格及諸員紳、乘小舟從上流詳察水勢、試以木屑數十石、傾入水中、木屑逐水斜行、恰抵?岸而止、當是時也、潮迴風定、波浪無聲、衝激之狀、猶灼然可見、倘夏秋之閒、海颱一作、驚濤怒雨、傾江[倒](到)海而來、撮壤懸流、愈不相敵、此病源之在外者也、夫內外之病源如此、非石岸必不為功、然非先導水勢使之旁流、石與水已相搏其閒、岸亦不能遽就、臣愧憤之下、博訪周諮、咸謂上流當衝之處、宜以數巨艦滿載大石、鑿沈水中、以殺其怒、再廣伐竹箭、斜插淺流處所。順迴瀾之勢、引之西行、?不當衝、江流自緩、然後依勢築捍水短壩於外、更緊靠江岸、樹樁為幹、疊石為隄、以垂永遠、斯外患可平、依山另開數小溝、以洩諸路內積之水、將環?長濠、一律填塞、不致往來潮汐、漸漬四旁、遲之又久、土性乾凝、而後內患可息、臣曩者亦慮水勢西趨、則?前淤塞、不便舟行、長濠既填、則盤運路遠、既而思之、?外之水併力而西、對岸之沙洲必日侵日削、輪船仍可暢行、不過船臺去水稍遙、成船之時、下水多費人力、?內之長濠盡塞、不過小舟不能出入、多用人夫、然地基鞏固、較之日惴惴焉以橫決為憂者、相去懸絕、兩害相形、則取其輕、此臣籌堵內外之大概也、惟是臣躬膺鉅任、不能先事豫防、咎無可諉、合無仰懇　天恩、將臣交部嚴加議處、以為不慎所事者戒、謹將籌堵情形、由驛四百里馳奏、_
籌置防筩以禦火患札|龐際雲|HCJSWXB_RAO_1881|卷九十五工政一土木|照得備火之方惟在於水然臨時取水於井汲之擔之既勞且費迨擔至失慎處所所擔之水存者無幾一擔且不及半擔之用紛紛擾擾手忙?荒不肖之人且從而搶取物件甚可慮也本司竊以太平釭太平筩兩件最為方便而釭又不如筩筩又以腰子形者為便釭上寬下銳多佔地基且恐不穩又防釭戶居奇陡然增價至腰子太平筩佔地無多而容水不少總以盛水七八擔為準本司前在都門見各店門首各置一筩用黑色加以油漆甚為壯觀夏間並藉取其涼湘省似亦可倣行至居民之家有婦女老幼不能多取水者以十家牌計之每牌公置筩數口存水百餘石何事不濟有謂太平釭水萬不可用者以其水多草渣滯水龍之皮管不知此乃太平釭無人經理之患太平釭不任咎也有謂每日擔水適以病民者不知此水或經年不用或數月不用不過水耗則加之使滿有草則澇之使淨而已非每日擔水也一處失慎近處水皆取給事後失慎之處仍將借用之水擔還使滿此乃守望相助之義處處有水家家有備夫復何患其最妙者尤莫妙於家置一水吸筒火初起勢微鄰居能?以桶水吸筒助之登時可滅不至大燄聞童故道前任首府時曾由上海購置湘省必有存者聞機器局亦尚存多件似可取用以後查街委員添查水一事街上太平釭筩日日務使水滿五日一報如失慎處所臨時釭筩無水者即將委員撤差如登時得水之力撲滅者委員記功再省垣水龍已不為少似應視其所宜分別備用分頭二三號頭號宜用於極高之火二號輔之三號洋龍及土水龍似可暫留人力水力於火勢將落及小火並餘火用之則人不勞而水不妄費救火之時拆斷火路最為緊要此乃木瓦匠所擅長宜於營勇或地方選用臨時專管此事庶事有分任器有分用人人小心永絕回祿家家平安豈非好事合就札行札到各縣即便遵照籌備毋違此札_
船工將竣謹籌善後事宜摺|沈葆楨|HCJSWXB_RAO_1881|卷九十五工政一土木|為船工將竣、謹籌善後事宜、請　旨定奪事、竊惟船政之設、原約造百五十匹馬力輪船十一隻、八十匹馬力輪船五隻、嗣督臣英桂議改第七號為二百五十匹馬力、據該監督估計工料繁鉅、較百五十匹馬力、增一倍有零、請以一號抵作兩號、經臣文煜等奏明在案、共應大小成船一十五隻、除第十號以上、業經迭次奏明出洋外、本年八月初六日、第十一號之濟安試洋、八月二十八日、第十二號之永保試洋、均一時以七十里為率、輪機之靈捷、船身之堅固、與安瀾等船、大略相同、九月十九日、第十三號之海鏡下水、計年內可以出洋、第十四號輪船、年內亦可下水、惟第十五號須待明春、然中國匠徒、能放手自造、與遣散洋匠、兩無妨礙、此船工將竣之實在情形也、此後如為節省經費起見、則停止造船、除修船養船而外、一切皆可節省、惟既絕難續、不免盡棄前功、而鵲巢鳩居、異族之垂涎、尤為可慮、若歲仍造船兩號，則已成之緒、不致中乖、而洋人辛工、歲可省十餘萬、然中國員匠、能就已成之緒而熟之、斷不能拓未竟之緒而精之、雖則歲告成船、究竟毫無進境、與我　皇上力圖自強之　旨、迴不侔矣、臣竊以為欲日起而有功、在循序而漸進、將窺其精微之奧、宜置之莊嶽之閒、前學堂習法國語言文字者也、當選其學生之天資?異、學有根抵者、仍赴法國、深究其造船之方、及其推陳出新之理、後學堂習英國語言文字者也、當選其學生之天資?異、學有根柢者、仍赴英國、深究其駛船之方、及其練兵制勝之理、速則三年、遲則五年、必事半而功倍、蓋以升堂者求其入室、異於不得其門者矣、其學生中有學問優長、而身體荏弱、不勝入廠上船之任者、應令在學堂接充教習、伸指授後進天文地輿算學等書、三年五年後、有由外國學成而歸者、則以學堂後進之可造者補之、斯人才源源而來、　朝廷不乏於用、惟合之遞年成船二隻、所費甚鉅、本年所加月?二萬可省、而原定月?五萬、必不能省也、限期瞬屆、應如何辦理之處、敢懇　皇上飭下各衙門速議具奏、倘以前赴外國學習為可行、則數萬里長途、驟試者不無疑懼、臣奉　旨後、尚須與日意格及生童人等、堅明約束詳議章程、必事事得理之所安、而後人人於心有所恃、臣不揣冒昧、謹會同一等恪靖伯陝甘總督臣左宗棠、福州將軍臣文煜、閩浙總督臣李鶴年、福建?撫臣王凱泰、恭摺附驛馳陳、(伏乞)_
請停採辦木植?|胡文炳|HCJSWXB_RAO_1881|卷九十五工政一土木|敬?者本年四月十五日奉州札奉藩奉撫批司詳明委員採買修理　圓明園木植咨飭黔省黎平並本省各州縣認真辦理等因奉此卑職伏思唐堯安土階之陋虞舜戒器之奢大禹致謹於卑宮成湯自責於崇室古聖帝御宇乘乾未有不以勤儉先天下者也我　　皇上?年踐祚　　聖德日新　澤溥萬方　恩周八極將　培億萬年之基業豈僅一二日之豫遊哉乃有候選知府李光昭請運楠柏等木以裕修　圓明園者此誠奸人之尤者也謹按漢武帝征伐匈奴河南卜式願輸家財之半助邊而不願仕宦當時議者猶以為非人情不軌之臣今李光昭所輸止於木植又非助邊之比彼時以進獻為由欲帶售其私貨以圖漁利耳觀其所請通飭沿途關卡免稅放行其意可見夫稅課亦正供也李光昭於　天工所係既竭其懇誠而於國課攸關復行其偷漏世豈有勤於?忠而敢於漏法者何進退無據如是耶李光昭如果誠心報?即當自行搬運沿途關卡將以稽查照常完稅不必驚動督撫不可擾害州縣方為無獘不然彼借上進為名沿途索規禮驅人夫其傔從之肆行擾害者尤難預防猛虎出柙挺鹿無歸恐東南自是不安矣謹按宋徽宗垂意花石蘇州人朱?進黃楊之本帝嘉納之復歲歲增加至政和中舳艫相銜於淮汴花石綱每發取花石必撤屋發牆以出民間皇皇而方腊宋江之亂由此而起李光昭所請實朱?之類也可不為寒心乎方今天下大勢雖屬安恬兵燹之餘流移未復賦額不能歸原江浙漕起運不過十分之六蘇?地丁征收不及三分之一而各關釐稅日以輕微各處捐輸不能樂勸則民生之凋獘不問可知又?雲貴?兇尚偷生於窮谷陝甘餘孽猶逃命於新疆各省撥給餉銀每不足以敷軍前之費竊謂當此之時必窮力撙節方能足用盡心撫摩乃可安民若又在各省採買木植所發銀價為數甚鉅而搬運所過之地閭閻驚懼則瘡痍之民且轉為溝中之瘠伏懇　憲台俯察輿情奏明　　皇上將採買木植之件概行停止則足用民安而我　國家丕丕之基永固於泰山矣卑職邊方下士賦性狂愚目擊民艱情不能已理合?明　憲台俯賜察核可否轉奏之處伏候鈞裁深為公便謹?_
造船開工日期併船廠情形摺|沈葆楨|HCJSWXB_RAO_1881|卷九十五工政一土木|為報明造船開工日期、併將船廠一切情形恭摺具陳、仰祈　聖鑒事、竊臣於同治六年九月二十三日、業將洋將購器雇工到閩詳悉情形、奏明在案、十月十二日、總監工達士博、鐵山煤山監工都逢英、文教習嘉樂爾、醫官尉達樂等到、臣隨時犒勞安置、該洋員等靡不感載　皇仁、臣一面與日意格熟籌應辦事宜、並飭各員紳鳩工庀材、務期妥速、以便開工、日意格先令木匠將從前所?棧房、按?編門、平鋪地板、令畫匠繪一百五十匹馬力船式於地板之上、分行布線、細如繭絲凡船身所有?筍銜接處、莫不有圖、各不相混、曲直尺寸、誌以洋字、令中國木匠一一辨識、俾按圖仿造、可以不煩言而解、又於船?之右、臨江口岸、創造船臺、其造之之法、先用木樁長二三丈餘者、以雲梯懸七百斤鐵椎、數十人挽繩擊下之、與地平而止、星羅碁布、以固其基、復將大木縱橫、壓於木樁之上、以取其平、乃鱗疊巨材、[鈐](鈴)以長四尺方圍四寸之鐵釘、使黏合無閒、其底寬二丈五尺、以次遞銳、及其巔僅五尺、厚一尺三四寸不等、正視之若堵牆、旁視之如累搭、是為一疊自外而內、以次漸高、凡為疊五十有五、前疊高一尺六寸五分、槓至末疊則一丈六尺五寸、將來船成入水、順推而下、勢若建瓴、可不重煩人力、每疊相去三尺有奇、統計全臺長二十有四丈、自江中遙望之、若岡巒迆邐而來、中閒貫以巨梁及大柱無數、使互相撐拄、深固不搖、然後可鋪板其巔以造船、計自去年九月中旬而後、匠作百餘人、斧斤無閒、至十二月初五日、第一座船臺始竣、其餘三座、今年秋冬當陸續告成、然而船之所可貴者在機、機之所從出者在廠、鐵廠關係既重、工費益繁、方日意格之未來也、其監工俄羅斯人貝錦達疊土於?之中央、形如半月、議以船臺鐵廠參列其中、嗣達士博以火患難防、宜離不宜合、於是復召工填土、期於一律坦平、劃前右方百餘丈之地為船臺四、劃後左方百餘丈之地為鐵廠五、其一曰鐵廠、其二曰水缸廠、其三曰打鐵廠、其四曰鑄鐵廠、其五曰合攏鐵器廠、廠界既定、乃於疊牆之地、各開溝徑二十丈、廣六尺、深五尺、恐其積水難消也、每溝之旁、各開一井以洩之、溝底編釘巨樁、留徑尺出地面、填以碎石、擣之成屑、使與樁齊、其上築以石灰、再聯疊方石、交互[鈐](鈴)束以為基址、然後可施?甓梁柱、天寒霜肅、眾杵爭鳴邪訐之聲、聞於數里、此未造船以前刱立船臺、並量度鐵廠基址之情形也、去年十一月十八日、頭起夾板船、運火鋸鑽鐵機劈鐵機礪輪洋枰等物、並大小鐵片鐵條二百五十餘噸到、船高器重、數百人運二十餘日始畢、有一器以五十餘人?之而揮汗如雨者、所購木料、除暹羅以急於運米、無船可裝外、餘則花旂木及香港所購之暹羅木、先後附船而來、雖輪機未齊、而船臺已成、船材漸集、可造船身、遂擇於十二月二十四日、親率在事員紳、並日意格達士博等、祭告　天后、出赴船?、偕提調官周開錫夏獻綸與諸員匠共捧龍骨、安上船臺、又到鐵廠、親自拽繩下石、均奠以牲醴、以昭慎重、禮畢、召中外員匠、敬宣__皇上德意、勗以黽勉圖功、我　國家懋賞懋官、有逾常格、聞者皆歡聲雷動、手舞足蹈、出自至情、臣偕提調官舉爵挈觴、勞之以酒而退、此當日船身開工、並鐵廠經始之情形也、__日意格以造船之樞紐、不在運鑿揮椎、而在畫圖定式、非心通其理、所學仍屬皮毛、中國匠人多目不知書、且各事其事、恐他日船成、未必能悉全船之要、故特開畫館二處、擇聰?少年通繪事者教之、一學船圖、一學機器、圖庶久久貫通、不至逐末遺本、又以船臺船身所需鐵葉釘鐶甚夥、萬難待鐵廠之成、不得不先?兩區俾隨時打造、於是有小鐵廠之設、春閒多雨、恐停工廢日、不得不先事圖維、於是有附近船臺搭?板棚之舉、擣和石灰、鎚鑿石版、恐其散漫無稽、致滋偷惰、於是有附近外國棧房搭?板棚之舉、此隨時相機酌量辦理之情形也、臣維輪船之制雖屬奇?、而詳察洋匠所造、累黍皆依準繩、苟竭中國之聰明、諒不難於取法、惟是工煩費重、厥有數難、海濱土狹水寬、列數千萬斤之機器於一隅、已不勝為患、若機器一動、?馳霆擊、尤虞內重外輕、必周圍累巨石為隄、方臻鞏固、而各廠急需之石、招匠廣採、方日不給、石隄所需、更難計數、不得不俟諸春末夏初、去年十二月二十五日、以風怒潮激、衝齧隄根、致崩坍十數丈、牽倒棧房五分之一、聲震如雷、現搶護之以巨樁、大局尚無妨礙、然一勞永逸、則石隄終非可緩之圖、而石匠??居奇、冀徼高價、縱之則玩、急之則逃、不得不略示羈縻、為招徠地步、此需石之難也、鐵廠初基、取材最鉅、尚有柁廠模廠纜廠等十餘處、梁棟大必數圍、近水之區、萬難中選、深巖邃谷、輦致一枝、費既不貲、動淹旬月、取之立竭、而待之甚殷、此需木之難也、廠地本屬村田、恒虞水淹、每有營造、必增土五尺、方樹屋基、而所填之土稍乾、則尺寸頓減、須添填兩三次乃得其平、以錢購土、竟至十數里內無可購者、此需土之難也、中外工匠、言語未通、目攝手畫、事多隔閡、稍習其言語者、又染於積習、輒思因緣為奸、且藉以陵其儕伍、外國匠人、以精勤自喜、彼則以偷減為能、?察稍疏、作輟任意、督責少過、怨謗叢生、此需匠之難也、要工所係、臣不敢浪費以糜帑金、亦可敢惜費以誤大局、不敢作威以失眾望、亦何敢姑息以媚俗情、所幸我__皇上至誠格　天、自去年九月以來、雨少晴多、既無損於農田、而趨事赴功、得以日新月異、日意格達士博實心貫力、事事務求精詳、又執法嚴明、絕不徇庇其下、如監工貝錦達辦事遲緩、匠首布愛德負氣陵人、皆立與驅斥、所以洋員洋匠、咸恪遵約束、盡心教導、不致滋生事端、在事員紳、仰體宵旰之勤、沐雨櫛風、昕宵匪閒、　天心若此、人心若此、庶幾可望有成、謹將造船興工日期並一切情形、會同一等恪靖伯陝甘總督臣左宗棠、福州將軍署閩浙總督臣英桂、閩浙總督臣吳棠、福建?撫臣李福忝合詞、由驛四百里具奏、_
靳文襄公治河事狀|李祖陶|HCJSWXB_RAO_1881|卷九十八工政四河防三|靳文襄公。一代才臣。其治河也。於大敝極壞之後。人所嘆為束手無策者。公竭其心思才力。為之全體通籌。畫分次第。驅策材力。節省錢。卒能功比平成。黃淮皆行於地中。而運道亦處處通利。?由遇　　聖祖仁皇帝聖明之君。任之專而信之篤。得錢塘陳天一忠義之友。佐之力而助之殷也。顧其治績。見他書者。新城王文簡公所為墓誌。詳於前而略於後。海鹽朱侍郎方增所輯事錄。又詳於後而略於前。今讀其奏疏八卷。自始迄終。大計深籌。約略皆具。顧猶有不能盡者。在安徽巡撫任內。所上溝田之疏。今不見於集中。豈以不關治水。故不存歟。而集中不關治水之疏。存之頗多。末附錢驛站等疏。在安徽者。又何以備載也。又有紊其前後者。如治海口之疏。當在治下河之前。開中河之疏。又當在治海口之前。此由原疏之尾。皆不記其年月。故編次時大體雖順。而不免小有參差也。奉到之　旨并部議准駁。每篇亦不註明。遂令讀者猝難了了。此皆輯文者之失。今撿朱錄王誌。通為讀之。而節其疏之專言治水者而為之狀。固具見公之大計深籌。可為百代治河者之圭臬。而又深原其不得已之苦心。故其後有輾轉難安之處。并惜其有未盡之遠志。故至今猶遺不可解之憂也。?公之受命治河也。在康熙十六年。時二藩之禍方殷。　國家全副精神。方治兵治餉之不。何暇治河。然河自歸仁堤?口之後。洪湖諸水。俱由決口侵淮。而不入黃刷沙。以致黃水反從小河口白洋河二處。逆灌停沙。處淤成陸地。重以連年大水。黃淮並漲。黃漲而王家營二舖口邢家口等處沖潰。淮漲而古溝翟壩等處沖潰。王家營等處沖潰之後。黃水四漫者多。而由雲梯關入海者少。古溝等處沖潰之後。淮水由高寶諸湖直射運河。?決清水塘下渰高江等七州縣民田者多。而赴清口會黃入海者少。河淮俱從他處分洩。不復并力刷沙。以致流緩沙停。海口積墊。日漸淤高。海口淤而雲梯關亦淤。雲梯關淤而清江浦清口亦淤矣。迨至康熙十五年。各處又復大水。黃淮并溢。益復魚潰肉爛。?口至不可勝數。則河又不可不治。且不可不及時而急治。公於是博咨廣詢。通盤籌算。畫為八疏。同時並進。第一疏謂治河必自下流始。先宜挑清江浦以下。歷雲梯關至海口一帶河身之土。以築兩岸之堤。謂築堤堵?。用水刷沙。雖為治河不易之策。然河身淤土。有新久之不同。三年以外之新淤。外雖板土。而其中淤泥未乾。衝刷最易。五年以前之久淤。其間淤泥已乾。與沙板結成一田。衝刷較難。故必須設法疏濬也。查清江浦以下河身。原?一二里者。今則止寬一二十丈。原深二三丈至五六丈者。今則止深數尺。當口之大深寬河。今皆淤成陸地。已經十年矣。如不從萬全立議。而貿貿以治新淤之法治之。恐?口盡堵。黃淮齊下之際。因河身淺窄。一時衝刷不開。又生他變。__今臣擬於河身兩旁。離水三丈之處。各挑引河一道。面?八丈。底?二丈。深一丈二尺。以待黃淮下注。并力攻沙。順流之中。洗不多時。即可盡行刷去。將舊有并新鑿之河。合而為一矣。兩旁既各挑深一丈二尺。則中央河心。自可刷至一丈之外。河至深二丈。寬四十丈。便不窄淺。從此日洗日刷。日深日寬。自可免意外之變。而漸復當時之舊矣。其所濬七丈。計每一丈掘土六十方。即以之挑築兩岸之堤。堤底?七丈。面?三丈。高一丈二尺。每丈亦用土六十方。南岸白洋河至雲梯關。約長三百三十里。北岸自清河縣至雲梯關。約長二百里。以每里一百八十丈計之。共約長九萬五千四百丈。每丈用土六十方。計共用土五百七十二萬四千方。離堤三十丈之內。不許取土。三十丈以外。取土者每土一方。用夫三工。一百二十丈以外取土者。每土一方。用夫四工。二百四十丈以外者。每土一方。用夫五工。每工給銀四分。通共需銀八十七萬九千二百六兩四錢。又自雲梯關外至海口。尚有百里之遙。除近海二十里潮大土濕之處。無容置議外。其餘八十里之河身。情形俱與雲梯關內無異。亦宜量加挑濬以導之。量築堤以束之。高厚比關內略減。計需銀一十五萬五百九十兩。二共需夫二千四百七十餘萬工。限二百日完工。每日需夫十二萬三千有奇。廣為雇募。遴選能幹之員管理。又需盡行丈?以釐之。立勸懲之法以鼓舞之也。其第二疏則謂下流雖治。而上流有淤墊之處。亦宜及早疏通。查洪澤湖下流。自高家堰以西至清口。約長二十里。原係汪洋巨浸。為全淮會黃之所。自淮流東?。黃水倒灌之後。將此一帶湖身。漸漸淤成平陸。須倣照挑浚清江浦以下河身之意。於小河兩旁離水二十丈之地。各挑引水河一道。得其分頭沖洗。庶可漸漸刷開。其必離河身二十丈者。以此係三年以內之新淤也。其所挑引水河。應面寬六丈。底寬三丈。深五尺。每淤地一丈。掘土二十方。共需銀一萬七千三百八十兩。其第三疏則謂淮河之下流既疏。水可直行。而會黃刷沙矣。但臨湖一帶堤岸。無不殘缺堪虞。若竟堵缺口。而不先築殘堤。則水將尋隙奔潰。勢必堵者方堵。而?者又?。此幫修堤岸。又斷不容緩者也。然石工板工。費用浩大。不如堤下築坦坦平坡。則雖遇大水。而不致沖塌。?水性至柔。而乘風則剛。板工石工。率皆陡峻。故怒濤撞激。易於崩沖。若遇坦坡。則水之來也。不過平漫而上。其退也。不過順縮而下。水無怒激之勢。自無崩沖之虞。今欲費省工堅。惟有幫修坦坡。其法於堤外近湖之處。挑土幫築。每堤高一尺。應築坦坡五尺。堤高一丈。應築坦坡五丈。即有蒨存樁木。亦聽其埋於土內。以為堤骨。一律夯杵。務期堅實。密布草根草子於其上。俟其長茂。則土益堅。坦坡無虞。本堤萬全。高家堰一帶石土。亦宜照此幫築坦坡。將石工并埋土內。更為至堅至實之著也。第四疏謂殘堤既加幫高厚。則築古溝翟壩一帶之堤。並堵塞黃淮各處之缺口。可次第施工矣。但仍循例用埽。則費用浩繁。且不可以經久。臣思克水者土也。當求築土禦水之法。除鑲邊裹頭及急欲閉合龍門必須用埽外。其餘一切工程。俱宜密下排樁。多加板纜。用蒲包裹土。麻繩綑?而填之。較之用埽。可省費一半。而堅固耐久。比埽又迥不同。__今擬脟前後工程。改下埽為包土。仍築坦坡制水。不過費銀三十萬兩。較原估可節省銀四十萬也。第五疏則挑運河。自清口至清水潭。共長二百二十里。向因黃水內灌。將河底淤墊甚高。船亦被梗阻。今擬督集人夫。將運河大為挑濬。面寬十一丈。底寬三丈。深一丈二尺。每丈挑土八十四方。挑起之土。俱令傾於東西兩堤之外。更加夯杵。西堤築為坦坡。東堤加倍堅厚。每土一方。用夫三工。計共用夫一千四十三萬二千八百工。限三百日完工。每日用夫三萬四千七百七十六工。每工給銀四分。共需銀四十一萬七千三百一十二兩。至於堵塞高江二州縣之清水潭大潭灣等?口六處。則俟翟家壩至武墩一帶?口盡行堵塞。黃淮合流從故道之後。下樁包土。相機填塞可也。第六疏籌畫錢。謂臣審勢揆情。減築堤浚河之丈尺。并條議坦坡制水下樁包土等法。以代石埽等工。尚實需銀二百一十四萬八千餘兩。當此無項可撥之時。謬擬設處錢之計。一則議令淮揚被渰田畝。補納修河之費。上則田一畝納銀三錢。中則田二錢。下則田一錢。約可得銀一百六七十萬。一則運河經通之貨物。宜令加納剝淺之費。收至一年即行停止。約可得銀一二十萬。一則開廣武生納監之例。令武生納銀一百六十兩。准與文生一體入文?應試。大約可得銀一二十萬。但此項銀兩。俱在河工告成之後。方可收納。此時應急。應令直隸江南浙江山東江西湖北各州縣。俱預徵康熙二十年正雜錢十分之一。約可得銀一百萬兩。請飭督撫諸臣嚴飭各省藩司。先將見存庫銀照預徵之數墊解臣衙門濟用。俟河工告成之後。如數補還。如此一轉移間。不費公帑。而大工可刻期興舉矣。第七疏謂錢既已措處。自應?期興工。惟是大工興舉之日。協理必須名員。而大功告成之後。保護尤資?力。與夫事可兼攝者。則冗員須裁。權宜歸一者。則職守應併。請將南河中河兩分司。裁去其該管各務。量其地形事勢。分歸淮徐淮揚兩道兼理。淮安府有同知八員。今宜裁去三員。而地方官有民社之責者。亦不宜視河務為餘事。請自今以後。凡河防衝?之事。不論　欽工民工俱倣照盜案之例。將該管之道府廳州縣佐雜等官。一併照例嚴參議處。如有諱?者。照諱盜例處分。如此庶人人知警。綢繆於未雨之先。而河道之衝?自少。即有沖?。亦易於修治。不至蔓延滋害如今日之甚也。至見議大工。如果刻期興舉。則必須多選能員。分任以事。然非臣所素知。及歷試親見確有才能久堪任用者。亦不敢濫任貽誤。伏乞　皇上俯念河道關係重大。允臣所請。將見任江南太平府同知劉沛引等十四員。准臣馳檄調取。勒限來工。各?事權。授以機宜。共襄大務。所修工程。如果合式堅固。將調取之大小各官。無論是正途與否。俱作正途。照亦原任應陞之例。加二級從優議?。其該管河廳正雜等官。分領自修之工。如遵期完竣。如式堅固。亦照調取各官從優議?。__第三疏則謂河工告成。而不立法以期久遠。恐數年之後姦[弊](幣)滋生。臣到任以來。細加體訪。知堤岸衝?之由。官吏夫役。均有罪焉。官之罪二。一則修垣闒茸。不知河道為何物。一則利於多事。希圖侵蝕。故薄者不填。而疏者不補。民之罪有三。或與近堤之人有仇。而盜?以渰之。或因己田乾旱。而盜?以溉之。至於周橋姦民。知商販畏淮關之稅重。而樂於趨其地也。於是盜?以俟之。若夫役之罪。則總在利於動而不利於靜。樂於有事而苦於無事。是以百計陰壞之耳。臣再四思維。欲圖將來久遠之計。莫若多設專心保全河道之人。則設兵以守。使之知利之當趨。而害之當避。誠不易之策也。今既大費財力高築堅堤。須按里設兵。使之住於堤上。逐日看守。并將疏濬脩築事宜。一切責成之。外河自雲梯關而下。至於海口。每堤一里。必須設兵六名。每名管堤三十丈。堤根栽柳務活。堤旁蓄草務茂。堤內則乘暇添土。逐漸幫寬。每二里半建一墩。令十五兵居於墩側。每墩給浚船一隻。各繫鐵掃帚二個。於船尾繫繩。以五丈為度。每月之初一十一二十一日。兩岸墩兵。一齊各乘浚船。或挂帆。或鼓棹。下鐵掃帚於水底。溯流刷沙。往來上下。令五丈之繩。不能到底。而懸銑掃帚於水中方止。兩岸共堤一百六十里。設兵九百六十名。給浚船六十四隻。各分汛地而責成之。自雲梯關而上。南岸至清口。北岸至清河縣。各長二百里。每里設兵三名。每名管堤六十丈。浚船繫?掃帚。以四丈為度。自清河至宿遷縣。兩岸各長二百里。每里亦設兵三名。浚船繫繩。以三丈五尺為度。自宿遷縣至徐州。兩岸各長三百里。每里設兵二名。浚船繫繩。以三丈為度。內河自清口至翟壩。共長一萬八千丈。應共設兵四百名。每名管堤四十丈。運河由清口至邵伯鎮約長三百三十里。每里設兵二名。每名管堤九十丈。通共設兵五千八百六十名。所需銀米。應將淮揚徐三府州屬額設之堰募堤淺等夫。查明全裁。即以夫工充此兵餉。加以賞罰而勸懲之。則保全河道之人多。而陰謀廢壞之徒。無可逞其計矣。以上八疏。奉　旨交大臣確議具奏。廷議謂人夫遠派五省。恐不肖官吏借端擾民。請　?其酌量設法。就近募夫。於是請用侉車代夫。約可省夫一半。并原限二百日告成者。改限為四百日完工。則前擬每日用夫十二萬人。今止須用夫三萬。并車三萬輛足矣。惟是車輛等項。一切俱不派民。盡屬官買。則其間料理之煩。更多數倍。必將第七疏內所議守堤官兵預為設立。責令照管夫車。率看夯杵。又兩岸遙堤固屬必需。而縷堤尤不可少。蓋河流急則沙行。緩則沙墊。而河身狹則流急。寬則流緩。今莫妙於築縷堤以束水。而以遙堤并加格堤防沖決。使守堤人等盡力防護。縷堤設或大水異漲。有沖決。亦至遙堤格堤而止。不至奪河走溜。請將原估築遙堤之土六十方。築遙縷二堤。并量增格堤縷堤。頂寬二丈。底寬六丈。高六尺。一丈用土二十四方。遙堤頂亦寬二丈。底亦寬六丈。高八尺。一丈用土三十二方。較之原估每丈餘土四方。即以所餘之土。再築頂寬二丈。底寬六丈。高五尺之格堤。均令守堤人夫加意防護。并將各堤逐年加增。務極高厚可也。南岸自白洋河以上至徐州。北岸自清河縣以上至徐州。縷堤格堤。俱照此式辦理。而高厚各別。此於原所呈第一疏。為有變通矣。__其他洪澤湖下流至清口一帶。原議河身兩旁。各築引水河一道。反原議高家堰一帶。可改築坦坡。原議各處決口。不復砌石工板工。惟下埽與包土并用。原議大挑運河。并幫堤岸。廷議以為因兵餉緊急。大脩既議暫停。此第二疏第三疏第四疏第五疏所擬工程。俱無庸議者。文襄俱遵奉　?諭。堅持如前。即第七疏請調河員以供大脩。廷議有允者。有稱無庸議者。文襄亦分別言之。而於優定議?。嚴立處分一層。言之尤暢。以為黃運兩河無時不修。無歲不壞。流獘至今。極難補救。乃以微臣庸劣之才。膺茲艱鉅之任。不啻以蚊負山。祇以　君恩深重。不敢不勉竭駑駘。用是博訪廣諮。謬陳脩治之計。然而工程浩遠。料理艱難。不得不將臣所知所見之員。列名題請。惟是此等官員之中。除柳天正原係廢員外。餘者或係見任。或係候補。因其賢能而調取來工。使之或離其見任之城郭。而處於泥淖之中。或離其見在之室家。而日與夫役為伍。或離其乘輿張蓋之榮。而奔走於荊榛草莽之下。尤且口費無資。車馬自備。直待胼胝辛勤。工程告竣後。方得回任。或赴補。或歸家。若稍不合式。更有嚴參重處之虞。其舍易就難。舍利就害。至於如此。苟不預定優陞之典。使知後有可至之途。踴躍爭先。一官倡率於前。千夫效命於後。又安望其事之克濟。成此莫大之功也。伏念　皇上俯念運道民生。關係至重。此等極大工程。與尋常築堤堵?者不同。將監理分管各官。准照微臣前疏題請之例。凡監理分管各官。所築堤工。處處堅固。經該管廳印河官。出具甘結。道府?實。加結申送臣衙門親勘無異者。俱准照伊原任應升之缺。加二級從優即陞。原非正途者。俱作正途一體陞遷。至於分管所屬堤工。有一處夯杵不堅。盛水即漏。并有一處不豐滿合式者。降一級調用。兩處不如式者。降二級調用。三處不如式者革職。監理官所轄分管官。有因築堤不堅固合式。一員議處者。罰俸一年。二員議處者。降一級調用。三員議處者。降二級調用。四員議處者。將監理官革職。如此則功罪昭明。賢者益奮。而不肖者知勉。工程堅固。而無闒茸貽?之譏矣。夫人臣之肩任大事也。莫患乎見之不明。而籌之不周。見之不明。是以冥冥?事。事固未有不僨者明矣。而籌之不周。則臨事展轉支吾。亦必不能刻期告成。不愆於素。明矣●矣。而或因人之多言。而遷就其說。或因上之不准。而不為力爭。則守之不定。持之不堅。功亦必敗於垂成。弛於末路。至於事非一手一足之烈。而必集?策?力以圖之。倘非厚賞以誘之於前。重罰以驅之於後。未有不悠忽從事。祇期塗飾目前。而不計經歷久遠者。今觀文襄公前所上之八疏。始終本末。無紊無遺。後所上之七疏。守正從宜。不阿不執。而於計功課績之際。尤必力為申說。不避嫌疑。嚴立章程。一如軍家之令之不稍假易。此其所以能於大敝極壞之後。以人力而與天爭。卒致水行地中。民免其魚。而運道亦極通利也。所可惜者兵事未靖。帑藏空虛。廷議奏停大修。則不過補敝救偏。為苟且一時之計。而清江浦以下之河身。不暇挑濬矣。夫治水必從下流始。以下流暢洩。上流始可暢消也。__今河身如故。則如胸有痞積。飲食自不敢多進。故歸仁堤亦遲遲而不敢修。以修則水無所歸。必仍泛濫四溢。倘遇伏秋盛漲。南岸遙堤。必仍有潰?之事也。其後惟動正項錢。合其大修。可以行第一疏所陳挑濬之事矣。然見其錢糧出於正項。遂未免有慎重錢糧之意。而力圖節省。於是原議遠取土方。本為深挑河身起見者。今俱改為附近取土。而置河身於不理矣。原議挑引河兩道。以待黃淮下注合力攻沙者。今改用?帚五百枚揭沙。以為似乎有濟。且較挑河之費所省實多矣。然而此法行之功成之後。使不停沙則有餘。行之方治之初。責以浚深則不足。觀築壩挑河。疏內所稱揚家莊以下。至清河縣境一帶河身。向有茶鹽城。古城。劉真君廟基。蔣溝腰鋪等處。淺工數處。每至隆冬。即便淺?。雖設法疏濬。他處業已深通。惟此數處。不能久效。即以今年異常大水。亦未刷開。想緣河道變遷。已非一日。此等去處。其下非是純淤。即?岡土。若聽其自然。則大溜不能急下。必須乘此冬盡水涸之時。將此淺工數處。逐?挑深。庶上流每進一埽。下流多刷一分也。愚意清口以下之河身。至長二三百里。河道變遷。自金元以至今日。已閱五六百年。純淤岡土之淺工。必尚不止揚家莊數處。賈誼所謂髖髀之處。非斤即斧者。而欲持區區之掃帚。浚河至二三四丈之深。操約望奢。其事必不能就。不能就。而又不能改。仍用挑為救敗之?。遂不得不設減水壩矣。夫?水之設。以其大水泛濫。堤上往往過水也。既於堤上加高數尺矣。而遇異常大水。仍復泛濫。甚至蕭家渡等處。竟至奪溜。因不得已而有減水壩之設。其建於蕭碭徐三州縣之地者有五壩。建於宿遷桃源清河等縣地方者有八壩。已而高堰等處亦復設壩。其減下之水在黃河北岸者。並有小河引之入海。或仍入黃。而在黃河南岸及高堰洩下之水。則散漫於高?諸湖。而下河七州縣。長在水中矣。使挑濬河身深通至三四五丈。則下流可容。上流自不致?。上流不?。則?壩可以不開。?壩不開。則不惟下流可保田疇。而聚河水以攻沙。河身與海口。愈益深通矣。然當日不用挑而改用浚者。祇因慎重錢。不敢多用。其不敢多用之故。又因兵事未靖。欲留餘餉以濟大軍。且　聖明在上。不肯用第七疏權宜之計。尤不敢不仰承其意而與之爭。此公不得已之苦心。後之人當讀其書以原之。而不當泥其?而咎之者也。公之恭報合龍疏也。謂淮河東岸。上自盱眙縣之翟家壩。下至山陽縣之周家閘。計程三十五里。乃淮揚運河上游之門戶。山鹽江高?興泰七州縣民生之關鍵也。當黃河未經南徙之時。淮流安爛直下。此等處原係高阜。未聞患水。迨黃河南徙。奪淮入海。清口以下三百餘里之間。淮為黃併。水勢十倍於昔。夫水行循道。止此河漕也。下流既為客水所襲。泛濫滔天矣。則其上游本等之流。勢不能涓涓暢注。於是壅遏四漫。而此一十五里之間。每被渰沒。并山陽高郵?應江都四州縣低窪之區。盡成澤國者。?六百年於此矣。故明萬歷初。河道廢壞雖不若今日之甚。而清口淤高堰?。與今日情形。大略相似。彼時河臣潘季馴築堤堵?。束水歸漕。治效斑班可考。__然此二十五里之地面不議加高者。?明朝祖陵在泗。居淮水之西。故停河東之障。以為洩水之區也。殊不知彼時物力頗饒。如慮淮泗西侵。何難兩岸並築。大束全淮。以滌清口之淤。闢海邊之墊。而顧留患於門庭。歷年既久。遂致成河九道。使淮揚頻患水?。臣不能不致憾於季馴之以善治水稱。而亦有此失?也。今　皇上俯念運道民生。大發帑金。命臣遍為修治。臣隨力督該管各官。次第興舉。今據淮揚副使劉國靖等各報。稱翟家壩成河九道之處。奉委堵塞。於十七年十一月督同各分管官。并分頭興舉。今於十八年某月某日。並皆閉合龍門。臣復行親勘。並皆堅固。此皆我　皇上洪福齊天之所致也。臣更查得山?高江四州縣瀦水諸湖。向之萬頃汪洋者。目下逐漸凅出。臣設法調劑。使四州縣見在民田高者。不致頻嘆。低者不致頻澇。并新涸湖地。廣為招墾。俾積荒積困之區。漸成樂土。庶幾增賦足民。上下均利云云。?既去其害。遂欲并取其利。而屯田積儲之策。由此起矣。__翟家壩成河九道即塞。船可安行出清口。而出口之處。逼近黃河。黃流稍漲。即從清口灌進運河之底。逐漸增高。公為移進十餘里。以七里閘為門口。遂無所患。出口之後。溯黃河一百七十里至宿遷。又十餘里扺駱馬湖。由湖面行四十餘里。始得溝河。駱馬湖冬春水涸。船隻難行。公於皂河地方。另闢新河一道。挑旱工一千八百丈。水工六百丈。便可直接溫家溝水深之處。而溫家溝以上至邳州之徐塘口。?口二十餘處。并堵塞之。又築堤二萬六千丈。東堤并築?水壩十座。於是東省河流。逕直下注。存本等之水於河漕之中。洩異漲之水於涵洞之外。堤工鞏固。運道無虞已。又疏言臣前請自宿遷縣起。歷桃清山安等處縷堤之內。加挑新河一道。即以挑河之土。築成遙堤。束各減水壩洩下之水。使之順流而下。盡歸於海。今臣復加籌酌。此河一成。則自清河縣起。竟可溯流而上。直達宿遷之攔馬河矣。更念黃河漕內之水。異常急溜。重運船。自清河縣口以至宿遷縣張莊運口。計程不過二百餘里。而牽挽兩月有餘。此皆急溜阻滯之明?也。臣前於清河縣仲家莊地方。創建雙金門石閘一座。以洩黃河之異漲。又於攔馬河之西。加挑運河二千餘丈。直接張莊運口。并再於遙縷二堤之內。加築中河一道。上接張莊運口并駱馬湖二清水下。歷桃源清河山陽安東以達於海。俾將來重運船。既出清口之後。於黃河內止行數里。即便由仲家莊閘內進入中河。自中河歷攔馬河。直進張莊運口北上。則此閘既洩黃漲。又能使各船避黃河之險溜。行有縴之穩途。是大有益於轉漕。而各工運料。亦可不致?誤。誠一舉而三善備者。於是黃淮與運道皆治。遂於經理未盡事宜。疏中歷歷自陳。謂臣自拜命到任之日。目擊運道梗阻。民生昏墊情形。不禁憂心如灼。彼時遠近之人。皆云河道壞至今日。必無可治之理。代為臣危。臣以為世無必不可為之事。惟視人之用心用力何如耳。於是匍匐河干。畢誠揣度。實見此時河道。有不可不治之勢。而又實有可治之理。隨將尚書臣伊桑阿等題請興舉之工。行令各屬估計前來。共需銀四百餘萬。__而臣細閱冊內。雖從極堅起見。但軍興需餉。安能措如許多費。於是再三減省。止估銀二百五十一萬餘兩。具經理河工事宜八疏。力請修治。彼時臣之親友見臣屢疏力請。知臣者矜臣之愚忠。不知臣者目臣之癡妄。以臣估費既少。而自任甚力。自限極嚴。不存絲毫退步耳。夫臣雖至愚。豈不知凡事當存退步。庶可為後日免咎之地。祇以今日河道既不容於不治。然當百務廢弛之餘。官則以因循觀望諱?諉卸為能。役則以扣?侵欺設法冒銷為事。而地方奸詐之徒。復乘官吏之不才。拿囮設騙。共蝕河帑。敝竇無窮。臣承極敝之後。安敢不力挽?風。是以估計必從極省。先絕上下之覷覦。限期必從極嚴。更杜官員之怠玩。漫?必報。以除其諱匿之心。責成必專。以去其諉卸之念。惟期盡人事而不敢委之天?。竭人謀而不敢媚求神祐。此臣一點血誠。謂苟如此。庶可固屬員之志氣。清從前之錮弊。以期治效之必成也。迨既奉　俞綸。竭蹶興舉。臣往來察勘。必須籌一逐漸消洩之法。以期久遠。於是議建?水石壩。通計宣洩入海之途。共寬三百餘丈。臣愚以為可洩伏秋之暴漲矣。迨至十八年秋間。上流?雨。黃水陡長丈餘。臣更加測度。細揣黃水受水洩水之勢。必得三百餘丈宣洩入海之途。方免壅潰。於是行令各官。逐一增添。以洩異漲。又將高良澗周橋二閘。改為洩水壩。分洩湖漲。更於?高江三州縣。各建?水壩一座。以洩上流?來之水。據臣之愚。以為可以無患矣。豈知本年雨水過多。端午節前。湖河業已平滿。方在儹砌?水石壩。圖速竣以資宣洩。不意五月二十四日之後。霪霖?霈。兩月不斷。湖河相連。水高於堤以致未完新工與遠年舊工。平漫通水者五十餘處。此番奇雨。詢之年老之人。皆云未見。然既見於今日。安知不復見於他年。惟因此奇雨。更求善後之謀。斷須於黃運河湖。分頭再建減水壩數百丈。并加挑爛泥淺引河。多引淮水。會合黃流。安瀾暢注。庶嗣此以往。尋常之水。涓滴不洩。可使河底日漸刷深。泛濫之水。隨長隨消。可使河堤免於漫決。即或再逢?雨奇?。而亦無壅遏潰漫之患。方為萬全也。公之此疏。固自以為臣力已竭。舍此更無他方。而予則謂公之八疏。首在挑河身之土。分為兩引河以攻沙。而其後竟不復問。八疏之中。從無築壩減水之說。而其後則倚以為命。若三十六計之惟以走為上計者。此中是非得失。固非末學所能旁參。而?水既多。七州縣茫無畔岸。下河之治。異說紛騰。公亦遂不免人言為之去職矣。康熙二十二年。　　聖祖仁皇帝南巡。見下河昏墊狀。惻然　命安徽按察使于成龍治之。以公治河年久。命綜理其事。時議者多言宜開海口。以洩積水。公獨上言海潮高於內地五尺。故范仲淹築堤以禦之。今之范公堤是也。若開海口。則引潮內侵。不惟積水不能洩。而糜帑殃民。將無底止。治之之法。全在束水注海。請自高郵城東車邏鎮築長堤二。歷興化白駒?至海口。束所洩之水入海。堤內涸出田畝。丈量還民。其餘田招墾。以助經費。廷議如所請。然築高一丈五尺之堤於水中。事恐難成。而請帑至二百餘萬。設官至三百員。又需限以三年。?應喬侍讀萊昌言排之。其議遂寢。__洵哉其宜寢也。若其後改為杜患於流。不如杜患於源之說。則實實可行。大意謂高?一帶之下河。地勢極卑。堰堤洩下之水。不得不以下河為壑。所幸東係大海。則下河之水。自當以大海為壑。然臣堅主築堤束水。并開一百六十丈大河之說。而不敢專言開海口者。以下河形如釜底。開海口。則海潮有內灌之患也。且以水性而言。方其奔赴之時。必循地形之高卑。盡其平滿之量。然後遞流而前。所謂盈科而後進也。方淮流盛漲之際。高堰水洶湧而來。勢必先盈釜底之科。而後漸達於海。即使海口等於內地。然俟其遞流到海之時。釜底之禾苗。未有不化為烏有者也。至於淮揚之人。又有謂開浚小河。自可導水出者。殊不知河之貯水猶器之貯水也。有一石之器。斯受一石之水。若有一石之水。而僅設五斗之器。則水之入器者止五斗。而此多餘之五斗。必溢於器外矣。?下河既如釜底。而今所開之河。勢亦就釜底開挖。夫止就水底開挖。則徒增釜底之深而已。究之盈科漸進之勢。斷不能飛越民田以入海。則仍不能救及禾苗之淹沒也。是以臣前疏請築堤束水。藉堤之高以助其出海之勢。則自無旁溢。且開一百六十丈之河。則寬足以容。自可安行而出海。但慮興工艱難。而所費浩大。正在躊躇。今蒙　皇上面諭臣子。問臣作何設法修治。因令幕客陳潢曲為籌畫。潢思今歲正月。廷議閉塞?壩之時。　聖諭謂水出高堰壩上。特諭并閉高堰之壩。潢因念杜患於流。不如杜患於源。則欲治下河。莫若設法逕治高堰之為得也。今查高堰堤外之直東為下河。而東北則為清口。今若自翟壩起歷唐　古溝周橋閘高良澗高家堰等處。於高堰堤內東首離堤一百二十丈處。築大重堤一道。束堰壩減下一千方之水。使之比出清口。實為便利。又念清口為黃淮交匯之區。若無設法分洩之策。而遽添此千方之水。則當二?交漲之時。必有旁溢之患。今幸黃河北岸。新挑中河一道。其寬大足以容受。擬於黃河北岸。建閘四座。約可洩水五百方。又從王家營大壩約可洩水三百方。此八百方之水。皆可由新開之濟運中河。逕直歸海。又山陽南岸。草灣以下。向挑運料小河一道。今應將小河拓寬。俾成大河。約可洩水三百方。又鹽河一道。原資中河之水以濟運者。亦可洩水一百方。如此則清口雖增水一千方。而此諸河實可?水一千二百方。至天長旴?山澗之水。遇淫雨之時。約尚有二百方。此則俟高堰重堤竣工之日。引之由人字河灣頭閘二處。一經芒稻河入江。一經串?河入海可也。如此則洪澤湖?下之水。可涓滴不浸下河。下河可永免水患。且為約略估計所築之堤。約高一丈七八尺至二丈不等。共長一萬六千丈。每丈牽費三十兩。共需銀四十八萬兩。并拓寬南岸運料河。即以所拓之土築堤。并建石閘六座。約又費銀三十萬兩。而此工一成。則洪澤湖雖遇異漲。而水由高堰兩堤之中北注。不復東侵下河。下河汪洋十餘萬頃之地。盡可變為沃產。一善也。且不特下河可免水患。高?諸湖。俱可涸出田畝數千頃。二善也。高堰一帶。原係最險之地。今增此堤。可為重門之障。三善也。洪澤湖廣?非常。風起舟多覆溺。今就此堤內之河出入。則避湖險而就安流。四善也。__陳潢係臣幕客。姓名早已上達　聖聰。並未見之章疏。臣於今日不得不據實奏聞。不特居功閉賢之念不敢萌。即引嫌避忌之私亦不敢計也。按此為釜底抽薪之策。所見實高絕於人。然堰堤減下之水。束出清口。正可藉以敵黃刷沙。而必分流於北岸之濟運中河。南岸之運料小河者。殆以此時河未太深。又兩岸新築束水縷堤。逼之太緊。恐或??。故不如分流之為愈。亦禹貢疏為九河之遺意也。疏下部議。如所請。並加陳潢僉事道銜。時于成龍為直隸巡撫。　上以公疏示詢。成龍力言下河宜開。重堤不宜築。　上遣尚書佛綸。侍郎熊一瀟。總督董訥。總漕慕天顏孫在豐會勘。天顏在豐。議與公左。佛綸以應從公議。還奏。遂仍下九卿會議。先是公嘗奏生財裕餉三疏。一為開水田。一為通洋。一為毀銅器。其開水田疏也。言天下有三大弊。一曰水利不修。二曰賦輕而民隋。三曰生者寡而食者眾。其說援引古今。纚纚至數千言。謂此三弊關係民生國計。至切至深。須早圖以救其失。圖之之道。惟在修明水利。臣前任安徽巡撫時。目擊鳳陽府屬地方荒蕪。曾陳溝田之法。以期墾荒實效一疏。蒙　皇上飭部議覆。後值軍興孔亟。至今尚未舉行。然在今日而欲求實在生財之道。斷宜倣此溝田之法。隨地制宜而亟行之。惟臣從前止閱鳳屬。而未歷淮徐。止知水患之由於積霖。而不知鳳?兼受黃河之害。且更不知河患之不特可除。而並因之以為大利也。今日受任總河以來。朝夕奔馳。深知江南鳳徐淮揚四府州逼近黃淮。實有無窮之利。倘蒙　皇上不以臣為不肖。准臣將江南徐鳳淮揚四府州。并山東?州一府荒?地畝。會同各該撫臣隨時斟酌。盡力經營。則先用墾本銀五十萬兩。照臣前疏溝田之法。量加更改。招募無家無業之人。計口授食。督令墾土開溝。引水滋溉。并照大修河工之例多用監理分管等官。每分管官一員。募夫二百四十一名。田一百二十頃。其所收之粟。更為來歲加墾之資。以五年為率。展轉經營。五年以後。不復計口授食。竟將所墾之田。給與開墾之人為業。止量其所產。每歲科什一之稅。交有司徵收。除經始一年不計外。約計六年之後。可為國家歲增賦米三百萬石。　國家既於五府州地方歲增賦米三百萬石。則儘可就近運赴京通二倉。將江浙等省遠處漕。盡行改徵折色充餉。其每歲漕造經費等銀。亦可酌量節省。誠一舉而數善備焉者也。此疏竟議行。行之已有緒矣。至是御史郭琇。給事中劉楷等交章劾之。慕大顏孫在豐。亦疏屯田累民。及阻撓下河事。詔俟于成龍至會議。公隨入覲。先疏論于成龍慕天顏孫在豐朋謀陷害。又自辨受命治河之日。黃淮情形如彼。今日深通如此。方臣未任之初。部臣估費六百餘萬。臣任事後。苦心節省。今一概加修竣工。統計所費。僅及部臣所估之半。而臺臣郭琇劾臣糜費帑金數百萬。不知何所見。而誣臣至此極也。其曰題道題廳。未聞得人。則河員必自河臣保題。定例已久。其曰奪田屯墾。則臣絕不以納糧民田分釐入屯。__自康熙二十二年。兩河歸故。運道通行。而郭琇必以洪水狂瀾罪臣。科臣劉楷則曰惟見年報衝?。臺臣陸祖修則曰清丈隱占。非額外多遺地畝。諸臣合力攻臣。必欲陷臣而後已。絕不顧民生大計。倘蒙　聖駕再巡。親閱河工。更命大臣清[丈](重)隱占地畝。則臣與諸臣之是非功罪立分矣。疏入。　上諭閣臣曰。自靳輔被劾。論其過者益多。靳輔若不陳辨朕前。復何所控告耶。然卒允九卿議罷公職。不惟屯田策不行。并重堤亦不築矣。昔元虞集嘗在講筵諭京師恃東南運為資。竭民力以航不測。非所以寬遠人而因地利也。京師之東。瀕海數千里。海潮日至。淤為沃壤。用浙人之法。築堤捍水為田。聽富民欲得官者。合其眾分授以地。官定其畝以為限。能以萬夫耕者。授以萬夫之田。為萬夫之長。千夫百夫亦如之。三年視其成。以地之高下。定額於朝廷。以次漸征之。可遠寬東南海運。以紓疲民。實為百世良規。為議者所沮而寢。其後明代徐貞明本文靖之意。著潞水客談。銳意行之。而卒中止。論者以為古今一大憾事。文襄之疏。取河旁棄地行之。亦可歲得米三百萬石。以省東南之漕。使其竟行。則不惟寬民力。并可以紓國計。策無善於此者。乃臺諫諸臣。必昌言排之。或因小不便而棄大利。是何異因噎而廢食耶。夫建都於北。而必轉粟於南。轉粟又不用海運而用河運。是為舍近而求諸遠。舍易而求諸難。此皆情理之不可解者。文襄公屯田若成。吾知他日必奏行海運。從雲梯關下放洋。雲帆雪浪。不旬日即達天津。朝野熙熙。皆含哺鼓腹。以樂太平。何致如今日之百計經營。官民交困。民間為官吏所剝削。既以數石而輸一石。官府又為役徒所侵欺。必費銀數兩。而後可致一石耶。且屯田察民所隱占。過刻過嚴。誠有不便之處。若築堤則無絲毫之損於民。而有邱山之利於國。乃公卿亦必奏議停之。謂之何哉。吾是以嘆文襄公實有體國經野之才。而當時尚不盡其用。為可惜也。公罷。王新命代為總河。會中河工竣。學士凱音布。侍衛馬武往勘。還奏中河商賈舟行不絕。漕運可通。　上命廷臣曰。前于成龍奏靳輔開中河無益。反為民累。河道已大壞。今凱音布等往勘。則云數年以來。河道未嘗??。漕船亦未有誤。謂靳輔治河。全無?益。不惟靳輔不服。朕亦不愜於心矣。若王新命順從于成龍說。將原修工程盡行更改。是各懷私意。必致貽?河工。乃命尚書張玉書等往勘。確議還奏。河身漸次刷深。黃水迅流入海。其已建閘壩堤埽。並應如靳輔章程。無庸更改。二十八年。　上南巡閱河。見靳輔濬河深通。堤岸堅固。實心任事。勞績昭然。乃復其原職。三十一年。王新命罷。復以輔為總河。公以病辭。　上命順天府丞徐天璽同往協理。疏言黃河全體情形。謬抒善後一得之愚。則高壩再為籌畫萬全。以資捍禦。中河再宜加幫築遙堤。以固金湯也。蓋以黃河自滎澤縣起。至江南之清河縣止。兩岸各二千餘里。臣等嘗設一必不然之慮。以為制變之宜。如南岸險工之在開封者有疏虞。其水乃入淮河。歸德以下宿遷以上之險工有疏虞。其水乃全入睢河。桃源清河之間險工有疏虞。其水總入洪澤湖以侵高堰。使高堰能自保固以敵其疏虞。則凡南岸沖?之水。仍由清口而出。止於民田受淹。而於運道無礙。倘高堰一有不固。則黃水仍舊內灌山清高?。數百里之運河。其為淤墊無疑矣。__故臣等以為高堰尚應籌畫萬全也。北岸險工之在河南者有疏虞。其水乃由張秋入運河。再由天津入海。險工之在山東者有疏虞。其水乃由濟?魚臺豐沛之間入運河。總歸駱馬湖以入黃中二河。亦止於民田受淹。而於運道無礙。若在宿遷以下清河以上者有疏虞。則黃中二河之水建瓴北瀉。勢必奪河。而宿桃清百四十里之運道淤墊無疑矣。然此特就險工之特有疏虞者言也。再以伏秋長水言之。如本年黃水長至八尺。清水長至六尺。皆未出漕。即或如長至數尺以至丈餘。有減水壩可恃。總不足虞。康熙二十四年之成?可見也。特是氣化不齊。旱潦難定。倘遇異常大水之年。宿遷以下。則添山東諸水。清河以下。則添淮河之水。一時清黃皆漲。勢若滔天。雖有?水壩而宣洩不及。誠恐中河難以支持。不能無淹沒?決之患。故臣等以為中河之尚宜講求也。其講求之法。在中河則宜加築重堤一道。再開夾河一道。以作重門之障。更於堤工之上。每二十里設立?洞一座。以溉民田。則北岸自萬萬無虞矣。在高堰亦須築前此停止重堤以作外藩。以防意外。則南岸亦萬萬無虞。但此兩岸重堤。為費甚大。臣等俱不敢議及。惟查高堰前開運料小河一道。即以河土築成堤工。見高八尺。應如寬至三丈。高至二丈餘尺。則事半而功倍矣。中河亦有河溝一道。因之挑濬深通。俾令分洩暴水。即以所挑之土。將見在遙堤加高三四尺。如是則南北兩岸。凡遇照常伏秋。自有?壩宣洩。倘值異常大水。亦藉重門鞏固。而有備無患。永保無虞矣。又疏言黃河堤工。莫重於既成之後。隨時修補堤根。積水易致油刷。惟於上流量控一溝。引沙直注使停。再於下流量挖一溝。引水分洩漸去。其低窪處自然淤平。臣前任時。相度董家龍窩險工。曾設?洞。引黃灌注於月堤裡。使?水流月堤外。窪地遂成平陸。今邳州舊城西　地。周圍約有百里。水無去路。宜倣已?之法行之。或慮掘堤難以修防。則建小閘以酌量引灌可也。當公革職時。陳潢亦革去道銜。旋病歿。至是公念其十載助己之勤。辦事之忠。稱為義友。具疏歷數其大功有五。皆足發前人心思之所未及。仰求特沛　天恩。准復其僉事道銜。以光泉壤。其文尤悱惻纏綿。可歌可泣。潢其可瞑目於地下矣。公亦旋卒於任。遺疏至下部議。?　賜祭?。謚文襄。三十三年。　上召見河道總督于成龍。及原任署督董訥。責其排擊靳輔。并責河道總督董安國。以江南人士。籲請捐貲建祠。祀輔河干。入奏下部議行。四十六年。　上追念輔功。加太子太保。加騎都尉世職。雍正五年。　詔追贈工部尚書。　命江蘇巡撫尹繼善擇地建祠祀輔。祠在清河縣城內。八年入祀賢良祠。李祖陶曰。易於乾坤之後。次以屯。其象詞曰。元[亨](享)利貞。隨後次以蠱。其象詞亦曰元[亨](享)。謂必遇艱難險阻。始可以見才。必敗壞之極。而後可以更新也。文襄公任河督于大敗極壞之後。又值軍興孔亟之時。貲費難籌。人夫難募。卒能因勢利導。績底于成。其才力有過人者。然非遇　　聖祖仁皇帝之明。則其初請餉不應。雖巧婦不能為無米之炊。其後讒口交攻。雖慈母不能無投杵之慮。尚何望功成身泰。　恩禮始終哉。此古人所以云有一代之君。始有一代之臣也。陳潢具經世大才。而無人賞識。當其落魄。邯鄲道上題詩呂祠。慨然遐想。其旁若無人之態。亦如馬周之命酒新豐。文襄一見而奇賞之。延入幕中。樂同魚水。大丈夫得遇知己。遂竭力贊助以成功名。當其代草溝田之奏。祇欲教稼。而非以治水。迨移以治水。而亦如其所素習。是為潢之幸遇文襄歟。抑亦文襄之幸遇潢也。若乃重堤之築。為保障奇謀。屯田之興。為生財大策。兩皆為人所尼。二公當並不滿於心。然而賈誼分封之策。文帝不能行。而武帝行之。王朴平邊之策。周世宗不能行。而宋太宗卒能行之。事固有鈍於一時。而利於後世者。二公其亦何憾之有哉。予讀其奏疏八卷。一如楊勤?公督漕之奏之可為後世法程。而又憾諸家之文。不足以見其全也。為聯綴而論次之如此。_
濟為禹釃二渠之一說上|羅汝懷|HCJSWXB_RAO_1881|卷九十六工政二河防上|後儒之說二渠。謂其一即北行之故大河。既不若孟康所指於河之外分二道入海為確矣。然惟漯川致確。而所云出貝邱西南者。實大可疑。蓋漯水本起於東武陽入海。禹不過目宿胥口釃渠至東武陽入漯耳。若貝邱西南之渠。上承河水。而其委流不可得聞。豈竟以渠達海乎。抑中止乎。今由長壽津入之王莽河。乃周定王五年河徙由此。故其經由之道有可考。未可徑以為渠之故道也。反覆思之。竊謂其一渠實為濟水。則徵之禹貢及孟子而知之。禹貢兗州貢道。曰浮于濟漯達于河。此濟漯通河之證也。導沇水東流為濟。結之曰又北東入于海。而孟子亦曰瀹濟漯而注諸海。此濟漯入海之證也。當時東南顯有二道。引河入海。而何事別為貝邱西南之渠乎。濟溢為縈。後謂之滎澤。在滎陽縣東。地雖近河。若不為渠。河何以達。故禹以渠通濟於滎陽。與以渠通漯於東武陽。同為因勢而利導。而通渠於濟與通渠於貝邱。孰難孰易。舍易而就難。無此不智之禹矣。水經注曰。濟水當鞏縣北入河。與河合流。又東過成皋縣北又東過滎陽縣北。又東至礫磎南。東出過滎陽北。此濟分河東南流。即王景所修故?也。渠流東注浚儀。故復謂之浚儀渠。又東徑西廣武城北。又東徑東廣武城北。又東徑敖山北。又東合滎?。?首受河水。有石門。謂之滎口石門。而地形卑。蓋故滎播所道。自此始也。酈元所見。雖為後代水道。而河之入濟。漢時已然。無能言其所自始。則京璠所謂出河之濟。與夫滎口滎?王景所修故瀆。安知非禹蹟耶。又酈元言昔大禹塞其?水。而於滎陽下引河東南以通淮泗。又云大禹塞滎澤。開蒗各本作蕩。誤。渠以通淮泗。夫淮泗至開鴻溝而始通。禹時無通淮泗之事。當係通濟之?。然可見禹於滎陽通渠。當時固有此傳聞之說矣。且淮上承泗。泗上承菏。而菏上承濟。河不先通濟。而何由通淮泗。如謂濟係伏流。隱見不常。非有一定之道可循。然則荷何以至。汶何以會。海何以入。經文豈謾語哉。始雖無定。瀹而注之。則有定矣。要之禹貢及孟子皆以濟漯從稱。證一。濟行漯之南。而皆自河東分兩道以入海。漯可引河。濟獨不可引河乎。證二。其受河在滎陽黎陽之間。皆為大伾之西南。證三。而貝邱西南之說。絕無左證。孟康知其一為漯。而不思及於濟。錐指主宋人說。以一渠即北行之故大河。而於孟康貝邱之說。絕不議及。何耶。姑存鄙見。質之學者。_
濟為禹釃二渠之一說下|羅汝懷|HCJSWXB_RAO_1881|卷九十六工政二河防上|讀蘇文忠書傳。而後知有先得我心者。然其說未晰。致招駮議。其言曰。自淮泗入河必道於汴。世謂隋煬帝始通汴入泗。禹時無此水道。以疑禹貢之言。案漢書項羽與漢約中分天下。割鴻溝云云。文潁注云。於滎陽下引河東南為鴻溝。以通宋鄭陳蔡曹衛。與濟汝淮泗會。此出河渠書及溝洫志。蘇氏忘之耳。即今官渡水也。魏武與袁紹相持於官渡。蓋自[秦](泰)漢以來有之。安知非禹?耶。禹貢九州之水。皆記入河水道。而淮泗獨不能入河。帝都所在。理不應爾。意其必開此道以通之。其後或為鴻溝。或為官渡。或為汴。上下百里。里間不可必。然皆引河水而注之淮泗也。故王濬伐吳。杜預與之書曰。當徑取?陵。自江入淮。逾於泗。汴泝河而上。振旅還都。又足見秦漢晉魏皆有此水道。非煬帝?開。吳王夫差闕溝通水。與晉會於黃池。而江始有入淮之道。故禹貢曰沿于江海達于淮泗。明非自海入淮。則江無之淮之道。今直云浮于淮泗達于河。不言自海。則鴻溝官渡汴水之類。自禹以來有之明矣。議之者曰。河渠書言禹功後有開鴻溝者。蘇氏未寀書中有自是之後四字耳。案謂淮泗達河則可。謂鴻溝為禹所開則不可。而禹時淮泗亦不由汴入河。水經注。泗水又南徑方輿縣東。荷水從西來注之。說文則直謂泗受泲古濟字水。以菏上承濟故也。然則由泗入菏。由菏入濟。由濟入河矣。錐指引說文水經注。黃公紹韻會謂河乃菏字之誤。古文作達於菏。未為不可。然達河而仍須達濟以入河也。乃欲以此為泗不達河之證。而別為貢道曰由荷入濟。由濟入漯。由漯入河。而濟之通漯。則又無所據。而不能明指其地。見錐指兗州徐州下總由泥經文溢為滎。則謂河濟本不相通。東出于陶?北。則謂顯伏不常。貢道至此。必舍舟從陸。不知史家立文簡略。謂未導之先。濟實如此。禹乃?其為滎。復?其至於陶?。而因以導之耳。若任其隱伏。則直不成水矣。何以曰導。而水經注所?濟水。原委歷歷。濟自出耶。後人導之耶。是則後人之治水也勝於禹矣。此處一差。轇轕百出。或曰。濟水出河之後。導於何始。曰。始於滎澤。意當時溢出於此。如泉源然。從此導之至陶?。於無?之中求有?。此禹之所以稱神。又自河釃渠至滎口。因以引河。亦以便貢。此禹之所以為智。曰。似也。惜?而無徵。曰。濟漯達河。淮泗達河。浮汶達濟。達濟即達河也經文如此。漢唐諸儒說如此。而通渠則水經注。滎?首受河水。舊有渠矣。非無徵也。且漯之通河。亦經傳所不載。今所據者。則亦孟康謂二渠一則漯川而已。孟康單辭可據。而無疑於漯。而獨有疑於濟乎。使孟康當時謂一渠為濟瀆。則至今尊而信之矣。乃為貝邱西南之說。遂致史漢二書不明。且窒礙及於禹貢。致可憾也。曰。如此則河已通淮泗。矣後之通鴻溝又胡為者。曰。由淮入泗。則從極東之地南折而北。由泗達濟。又北折而西。道里迂遠。其曲如弓。鴻溝在今開封。地勢居中。開而直下。則其直如絃。且其意在欲通近鴻溝之宋鄭陳蔡諸國耳。此皆春秋戰國諸侯因利乘便之事。而為後世河?東南之病端也。與禹之通渠於濟無與矣。__　_
刑法論|廖連城|HCJSWXB_RAO_1881|卷九十刑政一刑論|或問於予曰。虞書曰御眾以寬。孔子曰寬則得眾。然則用法宜寬歟。曰。虞書所謂寬者。罰弗及嗣。罪疑惟輕而已。孔子所謂寬者。赦小過而已。罰弗及嗣。則其身必罰也。罪疑惟輕。則不疑者不輕也。赦小過。則大罪不赦也。此之謂寬而有制。豈如世之俗吏縱捨有罪以為寬哉。曰。自古用法有尚寬尚嚴之異。宜何從歟。曰。寬不如嚴。民之於上。如子之於父母。子之畏父。甚於畏母。往往有不聽母命。而父常能制之。父嚴母寬故也。政嚴則民畏不敢為非。鄭子產諸葛武侯之民安國治者蓋以此。曰。是則然矣。顧秦豈不以嚴而失天下。漢豈不以寬而得天下歟。曰。此非用法寬嚴之異也。漢高帝之用法。有犯必刑。視秦何以異。然秦以之亡。漢以之興者。其法之繁簡不同耳。法簡而嚴。則所誅者少。而民易避。法繁而嚴。則誅及細微。而民無所措手足。秦皇法令如牛毛。民知不免。挺而走險。故陳勝吳廣作難。而天下同叛。高帝知其然。初入關中。惟約法三章而已。秦安得不亡。漢安得不興。是故用法宜嚴不宜寬。寬則廢法。立法宜簡不宜繁。繁則失民。曰。後世刑書。條例日增。不為不繁。其可以嚴平。曰奚為不可嚴也。秦皇之法繁而重。後世之法繁而輕。重則宜寬。輕則宜嚴。高帝三章之法。殺人者死。傷人及盜抵罪。後世[刑](形)書。有謀殺故殺毆殺戲殺過失殺之分。則殺人者尚多不死。而?傷人及盜者乎。若復從寬出其罪。則奸惡玩法。何以畏民志。何以致治平。雖法令繁密。未便一一舉行。而殺人傷人及盜與有涉於人倫風化之本者。必宜威克厥愛。無所寬縱。其餘則遵孔子赦小過之言。許其自新。庶使百姓知上意之所在。不苦於法密。而求免於大罪。則天理民?。不至於澌滅。豈非刑罰中之教化歟。_
宜改活板說|沈葆楨|HCJSWXB_RAO_1881|卷九十刑政一刑論|凡所人犯。往往甫經報病。即以不治。推其得病之由。多因所睡地板之下。潮濕積穢。日漸薰蒸所致。犯人候日久。氣必衰弱。處此積穢之地。人易生病。病易速死。理固然也。更有板片俱無。犯人即睡在泥地上。尤易生病。查粵東州縣簡缺羈所。每年死者已不乏人。繁缺則不可勝數矣。慈祥官府目情狀。能不動心。特經理未得其方耳。歷觀各處所。俱係將地板釘呆。下面不能打掃通氣。犯人在板上晝夜坐臥。或病時便溺。或病斃後將板洗刷穢水流下。日積月累。其板下塵灰堆積。穢污之氣。已不堪聞。雖日在板面打掃潔淨。焚燒蒼朮諸香。亦無益也。至於春夏以及交秋。時而潮濕。時而悶熱。氣候不定。因此傳染疫症者有之。且押候之犯。其中或受刑不輕。或米飯不繼。憂懼焦思。尤易生病。處積穢之地。受鬱蒸之氣。其生病速死之由。大率類此。況犯人終日坐臥板上。亦易得?腫之病。是以病故之犯。多面黃?腫。亦未始非地板鋪滿。足不得舒之故也。竊思人命至重。既非命盜大案。果能時常清釐。訊結開釋。不致久押。固為第一上策。奈其中有刁徒妄控。或訟棍挑唆。非一訊所能結。必須傳齊證佐。始可定案。至賊案之誣扳牽連。更不能免。於是押候之犯。遲之又久。既不犯死罪。而並可無枷杖之罪者。亦復不少。乃因?所污穢。而竟至病斃於此。實堪慘傷。凡?所地板釘呆者。必須改作大塊活板。所費無多。而保全人命不少。至於改作之法。先將舊時穢泥挑去一層。另換新土。上面鋪用青磚一層。後用木椿深釘入土。做成橫架於上。上用床板三塊。每塊寬約二尺零。以橫可睡人為度。離地高一尺許。一室之內。三面鑲成大塊床板。如大圍炕然。中留空地。犯人坐則可以垂足。起則可以行走。如是則床板之下。凌空透氣。板下每日可以打掃潔淨。即無穢氣薰蒸。此全在經管所者監督看役為之或間有犯人患病。竟至病故。其便溺臭穢之氣。床板已係活動。儘可將活板取出。外間洗淨。再行搬進。仍舊鋪好可也。雖有蝨蚤臭虫亦易剔除如房屋十分窄小。約看地方開通氣。雖不能中留空地。亦可改用活板。或房屋低矮。離地五六寸皆可。惟須飭令看役於三二日內。將板取起。打掃一次。務要潔淨。或留空一邊亦可。道光十二年。有人任海康縣。行之一年後去。看役云。往年病斃者頗多。自改作活板後。今歲病斃不能保者。一人而已。電白縣於十九年行起。至二十六年。歷數年之久。亦僅病斃不能取保者十人。至死生有命之說。有富貴壽考之人。或大惡人方可言命。其他芸芸之眾。乃世間可有可無之人。即其命亦是可生可死之命。援之則生。置之則死。於此亦可見矣。凡公門中可行方便之事。不一而足。特患人不肯行耳。即此?所改活板一節。洵為良法。一日改之。則百年藉為補救。一處行之。則各處皆可取法。果如是所以保全人命。實難以數計。__上天有好生之德。為民上者。豈有不樂善行仁。忍其死而不救之理。是皆司事者未得其方。遂謂欲救無術。或行之不力。習焉不察耳。所費甚少。所全甚多。願有父母斯民之責者。熟察而速行之。__　右三山沈幼丹制軍所輯居官圭臬書中。州縣所宜改活板說論也。易行而有實濟。爰亟錄付梨棗。以廣其傳。冀寅僚中遵行此法。庶地方可收整頓之效。而要犯亦不至有病斃之虞。大抵下車之始。即宜首先清理?所監獄。一面詳查案卷。有可取保者。暫令釋回。以省拖累。且難免有無辜被繫者。?慘無告。豈可隔膜置之。至於應繫重囚。更宜加意。每見案中要犯一斃。則案無結期。證佐無開豁之日。吏議或不能免。可不慎歟。據愚見所及。此舉不甚費力。不過須執政者親詣?所監禁。履勘情形。一面諭令禁卒看役。並管理監獄家丁遵照辦理。倘奉行不力。即行分別枷責。再每月朔望行香後。率同獄官巡閱二次。果否潔淨。或公餘之下。隨便?看尤妙。似此一辦。在為上者不過舉足之勞。而囹圄中即受無窮之益。所謂公門中好修行也。惟願宰一邑者。即視一邑之百姓如子孫。則當官無忝父母之名。即解組歸田後。未有不子孫昌盛。累世公卿者矣。奉檄者幸勿視此言為迂腐。而存五日京兆之見。以為無暇及焉。不勝禱幸感望之至。鐵珊紹裴甫謹識。_
慎疑獄|宋邦?|HCJSWXB_RAO_1881|卷九十刑政一刑論|曾子曰如得其情則哀矜而勿喜夫得情尚且哀矜豈有疑似揣摩可為定論者乎如遇疑似難明之案或姑緩核以期熟察或從末?以示矜全切勿鹵莽鍜鍊致成?獄戒之戒之__經訓_書大禹謨罪疑惟輕　又呂刑五刑之疑有赦五罰之疑有赦_禮王制疑獄氾與眾共之眾疑赦之必察小大之比以成之_
慎重刑章疏|御史胡慶源|HCJSWXB_RAO_1881|卷九十刑政一刑論|竊惟京師入夏以來。雨澤稀少。迭奉　　諭旨飭部清釐庶獄。並屢詔　　皇上親詣行禮。虔誠申禱。久應渥沛甘霖。乃雨雖時有。而未能深透。農民望澤仍殷。城市疫氛間發。旱象將成。勢甚可慮。臣竊以為天心下應人心。民命上通帝眷。此必有默相感召者。查刑部近年屢定新章。其切中時要者固多。而未能持平者亦所不免。仍宜斟酌盡善。以期寬嚴得中。謹就臣管見所及四條。敬為　　皇上陳之。__一盜案從嚴。盜源宜清也。前因盜風日熾。將搶劫各犯。照強盜本律。不分首從。皆擬斬?。法已重矣。乃新章又將強盜自首一條。定以五日限期。限外即不准首。臣愚以為塞其流不如清其源也。查例載傷人首盜自首。及聞拏投。首者擬斬候。未傷人之首盜自首及投首者。分別擬軍。至未傷人之夥盜自首者。照律免罪。聞拏投首者擬徒。又盜首傷人逃逸。若能捕獲他盜解首者擬徒等語。例意周密。所以解脅從而予以自新也。如五日外即不准首。勢將從惡不悛。驅歸盜藪而不知返矣。且其中亦有被脅同行。分贓塞口。尚非甘心為盜者可比。如能不拘期限。隨時准首以符舊例。則糾約不至過多。線緝可期得力。而盜風自息矣。古人告密之法。當不外乎此也。__一洋藥之禁開。犯案罪名宜革也。查洋藥現在收稅。除官與兵不准吸食。犯仍治罪外。其餘應聽其買賣自便可也。如係漏稅私貨。自當治以漏稅之罪。今創為三十六家之限。除三十六家之外。雖非私貨。亦不得賣。是朝廷立法。特為奸商固壟斷之計。甚不可解。又煙館照窩賭例。犯則滿徒。房屋入官。若謂恐其窩匪。殊不知窩匪自有窩匪之重罪。今販賣數百斤者。既准其公然列肆矣。而販賣此零星數文者。乃有滿徒之罪。揆諸情理。何以喻民。且因此獲罪者甚多。而踵而為之者仍復不少。徒使胥吏?役。訛詐包庇。無所不至。臣以為急宜革者此也。__一赦款太寬。宜量為區別也。赦典固朝廷寬大之恩。然亦有不可濫施者。查同治元年四月二十五日。　　恩詔婦女犯罪無關十惡。其一切死罪。雖謀故亦予援免。臣愚以為刑罰不可失之嚴。亦不宜失之寬。謀故重情。慘酷殆無人理。今一概免之。是活一窮凶極惡之人。致抱屈幽魂。含?莫訴。其戾氣不散。亦足釀為水旱癘疫之災。夫?殺猶謂其無必欲殺人之心。可以寬其一線。若謀故而亦免。似覺輕縱矣。宜明定章程以示區別。__一囹圄未清。而章程宜定也。漢臣曹參有言。慎無擾吾獄市。誠以獄者民命之所繫也。京師五方雜處。獄訟繁多。刑部南北監。歲恒桎梏凌虐以死。以及?扣囚糧。使饑而死。是故殘民命也。然其弊必不可革者。蓋提牢之權太輕。而處分又太重。稍一認真。禁卒則舞弊以逐其官。使之罷職而去。易於反掌。官之黜陟。聽命於禁卒之手。故禁卒有所挾制為非。而官不敢問。臣愚以為宜寬提牢之處分。而嚴定禁卒之罪名。則囹圄之積弊可清。而民命可保。以此感召祥和。當捷於影響矣。以上四條。臣為慎重刑章起見。如蒙　　飭部妥議施行。庶幾寬嚴得中。仰副我　　皇上期於無刑至意。將見沴厲全消。而和甘立至矣。臣愚昧之見。是否有當。伏乞　　聖鑒訓示。謹奏。_
戒濫刑|宋邦?|HCJSWXB_RAO_1881|卷九十刑政一刑論|非刑拷訊本干例禁即尋常朴責亦宜慎重?無論罪犯之重輕衡情引律法自難逃若訊取供辭全在虛公詳鞫真偽自分曲直自見萬不容率以刑求自來?獄未有不以鍜鍊誣服者昔明道先生作令常[於](如)左右書視民如傷四字士大夫苟時存此心則惻隱之念生自不忍以喜怒加人矣__經訓_書君陳無依勢作威無倚法以削寬而有制從容以和又爾無忿疾于頑　呂刑哀敬折獄_左傳仁人之言其利溥哉晏子一言而齊侯省刑_
救生不救死論|裕謙|HCJSWXB_RAO_1881|卷九十刑政一刑論|民之生一也樂生而惡死情之所同也之生而致死之仁者所不忍為也然而聖人制刑或取生人而致之死非殺人也殺其殺人者也書曰欲並生之彼殺人者既逆其情而不與生者並生則執法者必據其情而使與死者並死故曰殺人者死法之至平也而有司曰吾將有以救之殺人者於法必死兩死也而一既死一尚生既死者吾不得而救之尚生者吾不可以不救駮之曰生與死讎也生者不死則死者不服救其生者何以謝死者則將應之曰均吾民也使死者未死吾固當並救之不幸既死吾無以施吾救吾戚焉而尚生者又死於吾手是再殺吾民也吾烏得而弗救曰何以救之曰吾將於腕下救之彼犯死法不能自匿其必死之情吾據其實而聲之則無救吾略為?省之移其重以就其輕則可救且吾非以賄縱之非以私庇之非以有所干請而徇之非以有所瞻顧迎合畏避而為之則吾心固可質之幽明而無愧而?救雀救蟻猶獲善報吾救人於死則陰德亦大矣吾何憚而不為而救生不救死之說遂至相習成風或官倡之幕和之或幕倡之官從之牢不可破殊不知聖人制刑之心固將胥天下而生之也凡有血氣皆有爭心使殺人者得不死則強者皆思逞其力而弱者無生理黠者皆思逞其謀而愚者無生理是以聖人制之於法使天下皆知其不可犯雖有兇悍狡獪之民皆將自愛其死而後鞠人謀人得舉天下而胥匡以生所謂刑期于無刑也今取聖人之法而陽奉之陰壞之則聖人之仁術已窮而害理為已甚且夫死與生其情一也子曰未知生焉知死言死生無二理也故死者之含?甚於生者之求脫當其遭遇兇人而致之死其宛轉毒虐䲢切痛楚之狀固有天地所不忍視鬼神所不忍聞者彼其?魂厲魄沈痛九幽以待官長之昭雪而有司曰吾不救死嗚呼戾氣之鬱結如此而有不釀為殃咎者乎又其親戚骨?若父若子若夫若妻痛心疾首以赴愬於官長而有司曰吾不救死使其慈父孝子?夫寡婦噴血切齒以坐視仇人之?脫而不得衝其胸而刃之而有不呼天搶地以干神祗之震怒者乎夫有司者奉法者也我　　皇上欽恤執中慎重人命四方刑罪由各地方官審轉定擬通詳達部部院大臣又復致其聰明悉其忠愛反覆推勘必使毫髮無憾而後上呈　　天鑒倘有一線可生之路皆得仰邀　　浩蕩之恩而至於情真罪當法無可寬則必明正典刑以彰　國憲辟以止辟仁之至也地方官固當奉揚　　聖化深明律意慎斷獄情毋枉毋縱以臻忠厚之志如一切雜案愚民誤觸法網無殺人之事而有擬死之條者哀矜其情委宛其事立義於法中而施仁於法外使其懲惡有地遷善有門誠盛德之事也若夫逆理逞兇處心肆惡陽暴之橫人理滅絕陰賊之險鬼道譸張自當明懲其實顯斷以威秉其至公一懲百戒庶幾所殺者少所生者眾仁之妙用也何至隱其真情飾為假案不恤死者之苦而屈其所當伸不論生者之兇而愛其所當惡於情為不平於理為不順於居心為作偽於事上為不忠猶欲以救生為陰德不亦傎乎夫州縣為定案根基情節既改察看甚難在庸碌之手牽強附會尚或留其漏洞在能幹之員彌縫完固更復無可吹求兇人得計相與效尤而庶獄繁矣尸親失志上訴不已而巨案興矣屈一枉死之鬼而相緣而死者而益多救一倖生之人而所累之生者尤眾幸而事寢孽已難逭於冥誅設或案翻咎且上連於大吏每覽覆轍之由深為歎惜因不禁慷慨激發願與二三同志者商之知好生之理者當以為何如也按此篇當指謀故殺而言若?殺出於無心秋密時衡情定讞苟有一線生機慎勿主刻覈之論也_
書張文和公逸事|李元度|HCJSWXB_RAO_1881|卷九十刑政一刑論|桐城張文和公廷玉。嗣其父文端公宅百揆　封勤宣伯。身後配饗　　太廟。其嘉謨偉績。既詳　國史矣。而有一二事世不盡知。其造福於士民尤普。謹据公所著澄懷園語特書之。以為司法者勸焉。康熙五十九年。公官刑部侍郎。山東鹽梟聚眾?村落。渠魁六七人。各率黨數百橫行。南北道幾梗。又青州諸生鞠士林招集無賴。倡邪教。?撫總兵官捕獲百五十餘人。事　聞　詔公偕都統陶賴學士登德馳驛赴山東。會同?撫總兵官按治。　　聖祖面諭曰。奸民聚眾。妄稱偽將軍名號。謀為不軌。訊明後。應大辟者即在濟南正法。應戍者分別發遣。公銜　　命往。細察獄辭。廉得其概。昌言曰。此盜案。非叛案也。眾曰。如何。公曰。據拱有仁義王義勇王及無敵將軍飛?將軍之稱。觀飛?二字。不過市井綽號耳。無足深究也。眾皆曰。然。乃手定爰書。作盜案擬結。斬七人。戍三十五人。用肉刑斮?筋者十八人。殘廢疾病免議七十二人。無干者省釋者。二十五人。初盜魁供某名下有眾四百。某名下有眾五百。合計二千餘人。公念罪在首惡。止就按察司械送之百五十餘人訊結。外不逮一人。即各囚所供。或充某姓佃戶。某姓家人。在某鄉紳富家傭工。或賃居某姓房屋。亦概不問。是役也。守土官自?撫總兵至典史千把總。均有失察及疏縱罪。公仍錄其捕盜功。聲請免議。獄具。地方吏進曰。寬則寬矣。第奸民黨羽眾未按治者。尚有數千人。公等還朝。萬一再蠢動。咎將誰執。公笑曰。吾知仰體　聖主罪疑惟輕之意而已。若為有司避譴?。以多殺為防患計。誓不為也。且以用法寬而獲咎。亦無此天理。既而匪黨悉解散。歷數十年。山東卒無警。迨雍正十年。公以大學士綜吏部刑部事。山東?撫奏紳士欠糧者千餘人。法並應褫。部臣引例奏。　　世宗以問部臣。部臣曰。法如此。不褫無以警眾。復以問公。公頓首曰。紳士抗糧。固當褫。第山東頻年荒歉。情可原。與頑抗者有間。可否乞　恩寬限一年。儻來歲不完。繩以法未晚。　上惻然曰。爾言是。遂降寬限三年之　旨。先是康熙初。江蘇?撫朱國治。彙劾欠糧紳士萬餘人。並予降黜。修撰徐元文坐族人欠糧。亦左遷鑾儀衛經歷。至是公一言而東人免褫奪者。進士舉貢生監凡一千四百九十七人。彼此相形。仁言之利溥矣。　兩朝聖人。好生如天地。從善如流。誠度越千古。而公之宅必行政若是。　明良一德。其保世而滋大也宜哉。世之司法者。動以深刻為能。奉行律例為牢不可破。觀此可爽然失矣。_
書榮陽獄|周樹槐|HCJSWXB_RAO_1881|卷九十刑政一刑論|榮陽民姚啞。生而啞。復聾。一目瞽。餘一目亦。啞父曰連印。娶陳氏。生啞及毛。姚七者。連印從父弟也。榮陽民穴山而居日?。連印與姚七?比。連印故以縫人游大康。遂列肆居之。以陳及二子僑焉。陳悍。毆連印。眇其一目。連印怒而去。陳乃以二子歸從七母居。連印歸。為妻悍故。與七謀共毆報之。不肯。連印忿。遂以毛去。毛尋大不歸。陳與啞留。[久](人)之七?敝。與七移居連印?。啞日出乞。或數日不歸。歸則棲七敝?中。適?婦孫邢氏過?。聞呻入視。陳臥地。血被體。駭問。曰啞啞。再問之。不答。村人集視。遂不能語。遂死。於是縣逮啞及七等。械之省會。鞫啞聾。使吏大聲呼之不聞。使連印前語之。初若不識者。審視良久。豎其臂。連印頷之。手衣而縫。又頷之。遂擸其鬚而號。已伸七指。又為挽髻插簪。及兩人臥狀。官意之曰。是其母有所私耶。念七指曰。同居固七也。呼七上試。使近之。啞怒睨。引連印拳。欲念毆之。曰是矣。問連印。曰不知。問?人。曰有之。七不能隱其伏。遂及啞殺母狀。初陳從七母居。七通焉。及同居連印?。而七母死。連印久不相聞。啞又時出不歸。歸亦別宿。七與陳儼然居室矣。一日啞見之。忿吼。持刀欲刺七。七奪刀縛而痛棰之。至是啞晨叩門。七結褌出。遺其帶陳所。復入索之。啞出。取鐮奔七。七跳。啞固眇。七乃出其後擁之。啞奪而脫。七隱身暗陬。陳復自後擁之。啞反割之仆。審視母也。釋鐮哭。七走出。啞追七弗及。獄具?撫程公祖洛疑之曰啞殺母。獨?婦述其母生前片語。方其呻吟怛亂之時。語容有不盡。他未有見者。見者獨七。七?者其言未可信。庸知非七殺之。委罪啞乎。而啞不能言。語之又不聞。乃錄囚於庭出二圖。一為婦人傷臥。一為男子持鐮。授啞諳視。乃剪紙為鐮與之。啞手鐮擬七。復指七為七擁己狀。因反割己。乃取婦人圖哭之。公又令以婦人圖紙鐮?七。使割之。啞奪鐮。頓首伏。公乃謂連印曰。何如。曰。是矣。獄奏刑部。當啞殺姦殺母非所期。援故事以請奏上。啞得末減。棄七市。_
皋陶論|李元度|HCJSWXB_RAO_1881|卷九十刑政一刑論|孟子論道統首堯舜。而以禹皋陶為見而知之。子夏亦曰。舜有天下。舉皋陶。而不仁者遠。言皋陶則賅稷契矣。能知堯舜者莫皋陶若也。然觀皋陶稱舜。不過曰帝德罔愆。罔愆者。無過失云爾。夫以舜之濬哲文明。宜若智周萬物者。而其命皋陶作士。又誡以惟明克允。是必賞當其功。刑當其罪。不失入亦不失出。乃可謂明且允也。然而舜不自信。皋陶亦不自信也。故不頌舜之大智。而第以寬簡為罔愆之本。至指其寬簡之實。則曰罪疑惟輕。功疑惟重。與其殺不辜。寧失不經。夫失不經。豈可為訓。而對殺不辜而言。則甯出乎此也。且功罪皆曰疑。是舜為天子。皋陶為士。猶不能使賞罰悉當也。但可疑者必從寬耳。不能使罪人必得也。但無辜者不至濫殺耳。烏虖。此舜與皋陶深體好生之德。惟恐殺一不辜之苦心也。所謂罔愆。但求不失好生之本心而已。其斯以為舜。其斯為皋陶之知舜歟。且夫世之治亂。民之死生休戚。繫乎君相之一心。闇者無論已。正恐天質英明。恃其聰察。而以擊斷行之。自謂無疑。而其失也多矣。夫聰明睿智。豈有過於舜者。乃猶不能保其無疑。與夫後之人自視聰明。孰與舜多。而必謂功罪無疑。刑罰悉中。是欲求勝於舜也。舜必不可勝。而民之被其毒已不可勝道矣。是皋陶所大懼也。皋陶刑官也。而其言若此。然後知申韓商鞅之術。武健嚴酷。悖好生之德。真千古罪人也。曾子曰。上失其道。民散久矣。如得其情。則哀矜而弗喜。宋歐陽觀曰。求其生而不得。則死者與我皆無恨也。求而有得。則知不求而死者有恨也。之二說者。庶幾與皋陶之論相發明哉。自申韓之毒中於人心。後世酷吏史不絕書。即號稱儒者。亦往往持論偏激。鄙好生者為婦人之仁。自皋陶觀之。皆堯舜之罪人也。舜之稱皋陶也。曰明五刑。弼五教。民協於中。時乃功。所謂協中者。未嘗自信為協也。與其過也。甯不及。時時恐失中。乃適得乎中耳。鳥虖。舜皋陶明良一德若此。宜其獨任見知之統而仁覆天下哉。_
罪疑惟輕說|裕謙|HCJSWXB_RAO_1881|卷九十刑政一刑論|余惡夫曲法者之長惡也乃作救生不救死之論以正之又為寬縱辨以申之既而有疑獄余為從輕擬之客有笑於座者曰是寬乎是縱乎抑何以異於救生不救死余曰是非所謂寬尤非所謂縱?疑也其情曖而難明其跡似而未真以為不殺人歟則其情與跡皆疑於殺人疑於殺人而出之吾無以質死者以為殺人歟則其情與跡皆疑於不殺人疑於不殺人而入之吾無以質生者故輕之然而不得謂為寬何也夫宥過無大?必有以信其過之大而無疑雖大而宥之則刑不濫故為寬夫刑故無小?必有以信其故之小而無疑即小而刑之則刑亦不濫故亦為寬若夫情真罪而曲脫之則是明知其殺人而故縱之也故寬與縱皆非疑之謂也經曰罪疑惟輕而釋之曰與其殺不辜不如失不經?聖人之慎也慎而名之曰失?不敢託於寬正恐其流於縱也曰然則何以異於救生不救死之說曰吾惟救生者故不敢重其罪抑惟救死者故未嘗脫其罪是於生與死兩平也曰若是則凡犯法者皆將譸張為幻以溷有司之聰明而天下之疑獄滋繁而皆從而輕之則姦宄將無所不至毋乃非惟明克允之旨乎余曰不然夫譸張為幻者特設為可疑而非真有可疑者也吾準之以情懲之以跡曲為盡之旁為證之則其疑必破故曰明明則出入無所遁然而聖人不敢矜其明以天下固自有不可明之事也有殺人之情無殺人之跡則疑有殺人之跡無殺人之情則疑有所仇而殺之有所圖而殺之有所猜嫌忌?而殺之皆情也而未嘗實見其殺之則疑或?毆殺之或金刃殺之或藥物水火殺之或昏夜殺之或山僻野外殺之或謀主使人殺之皆跡也而?毆之傷或輕不足以致死金刃之傷最久踰辜限而死藥物水火之傷或未見其所用藥物水火之情狀昏夜山野指為盜殺而或未嘗失財指為仇殺而其仇或不止於所指之人或所指之人容貌辭氣皆非能殺人之人指為謀主而其人或愚拙不足以為謀主則疑至於遠年之案證據盡亡遠省之案形勢莫?則無所不疑疑者不可得而明者也於此而欲矜其明正恐死者不得昭雪之天而生者且入黑暗之地故聖人特著之於經曰罪疑惟輕疑非明也而有以通明之窮輕非寬也而有以妙寬之用其視救生不救死之故縱人罪豈同量哉客無以對因書以識之_
與王咸齋太守論自新所書|張諴|HCJSWXB_RAO_1881|卷九十刑政一刑論|邑中自新所。前明公奉　　上諭拆毀。士民額手稱慶。今聞劉明府詳憲議復。業已興工。閤邑人情皇皇。在劉明府祇因賊匪滋多起見。不暇深謀遠慮。不知其獘有不可勝言者。昔年李明府創建之時。原以小竊賊匪。不忍使之自外　　王化。故每人給錢百文。令其執業習勤。自餬其口。不加桎梏。一年無過。復為良民。此自新所以命名。原與囹圄不同。立意固甚善也。其後日甚一日。先之以鎖鏈。?鏈之不已。繼之以鐐靠。鐐靠之不已。繼之以木籠。於是收自新所者。始無異入獄矣。然始而入其中者。但有竊賊耳。久之而爭訟者亦入其中。生員監生皆有時不免。衣冠士族。幾與盜賊為伍。鄉黨自好者屏之不齒。從此永絕自新之路。在創始者亦不料其流獘之至於斯也。然而迭經賢有司?茲土而終不能革者。則皆胥吏為之蔽也。蓋小民一收自新所。自刑房書役獄卒以至捕役。皆有例錢。其有財者。尚可支持。若赤貧無資。則搒掠拘禁。百般惡毒。更甚於獄。故民間有甯入監毋收所之謠。而胥吏等視為利藪。委曲隱蔽。無不借盜賊為詞。聳其官長之聽。不知責成捕快。有案嚴懲竊匪自少。不在自新所之設與不設也。不然。何自新所未設以前與既毀以後。未見盜賊之充斥也。無如地方鄉紳。以其不甚切於己。不肯直言。而自新所為害之大。無由達於有司之聽矣。諴前為明公獻芻蕘一得。而今不為劉明府言者。子夏曰。信而後諫。如明公之不鄙迂?。始能言聽計從耳。劉明府甫獲識荊。何敢未同而言。然此事所關於閭閻甚大。自維熱腸。不忍默默。幸明公尚未出畫。敢藉大力挽回。德澤何窮。如蒙劉明府允從。當屬其即日拆成白地。永斷根株。毋使日後?茲土者。重蒙胥吏之惑。而?思復興也。前日明公曰。舊令尹之政。必以告新令尹。此其最要者矣。_
送倉按察之任四川序|謝濟世|HCJSWXB_RAO_1881|卷九十刑政一刑論|昔周濂溪先生。由分寧簿歷廣東提點刑獄。所至以洗?著。而不殺人以媚人一語。遂為千古之名言。夫人即獻媚。何至殺人以媚。?不殺人。必將殺己也。然有欲殺人而反以殺己者。亦有不殺人而不但免於殺己者。壬戌冬。余以訪拿衡陽令李澎收糧之丁胥。及揭參收糧之善化令。樊德貽獲罪於王臬司玠許撫軍容被參待理。其時府廳州縣之在會城者。無不希旨謀殺余。雖長厚如藩司。張璨聲望如督院。孫嘉淦不敢不殺也。其不殺者。署道倉公德而已。公之為給諫也。曾紏余奏事失儀。蒙　　聖恩免議。及其署糧道赴岳兌漕也。藩司彌縫參?。致書求換。府審衡陽收糧一案之原詳。公得書艴然。時公之尊人少司寇。公迎養在岳署。見書亦艴然。念換詳則結黨欺　　君。不換詳則違眾賈禍。不得已將藩司之書。直揭於漕督兩院。總督寢其揭。恐總漕顧琮亦然。不得已並將總督寢揭之事。直揭於部院六科。既而總憲據漕咨道揭以　　聞御史。又採謗帖譏評入　告。　　聖上命阿少司農里帶李比部往審。並帶胡侍御看審。實鏡高懸。山精盡現。於是督撫藩臬及府廳州縣之與其事者。皆落職。余復蒙　　恩補授驛鹽長。寶道公與侍御。亦蒙　　恩侍御加級。轉兵科給事中。公陞四川提刑按察使司按察使。當公之一揭再揭也。止求轉　奏解官。奉其尊人。潔身遠害以去。雖逆料余參?內此一?必白。亦不料諸?之因此盡白。而至於此番遷擢。尤非意料所及也。先是少司農諸公審畢還　朝。公亦回澧州署。湖南人製萬民衣四襲。繖四柄作四君子詩送之。乞余序。余引叔向不告免之義辭焉。今公之赴任也。湖南人又作詩以送。乞序再三。余既悲舊上司僚屬。以詭隨被牽連而罹清議。又喜公以孤立。免禍患而受　　主知。且喜四川人之得濂溪先生為提刑也。乃直序其事如此。至若公前之紏余也。余不敢怨。公亦不任受怨也。後之揭藩揭督以救余也。余不敢德。公亦不任受德也。__　欽差阿　審擬節?　該臣看得許容參謝濟世諸?。盡屬子虛。應將謝濟世原參革職之案。准其開復。許容護庇劣員。將謝濟世捏?紏參。任意污衊。挾私罔上。罪實難逭。應照奏事詐不以實律。杖一百徒三年。照例准其折贖革職。知縣樊德貽除代許容價買紬?。及失察家丁勾通包戶包米得贓。輕罪不議外。其差拿部民。誣告上司。實為罪魁。應照所誣加三等治罪。律杖八十徒二年。按察使王玠知情同謀。俱應革職。張琳已經革職。無容議。現任澧州知州王邦鼐。合同張琳。濫挾書役旂丁。逼認多贓。以符參?。輕罪不議外。其改造沈子先口供。?誣謝濟世。擬罪合依承審官改造口供故行出入例。應革職。蘇州府通判方國寶自向謝濟世勸息。合依囑託公事律。笞五十革職。知縣李澎准其開復照。失察家人書役犯贓例議處。御史胡定所參。署糧道倉德所揭。審俱得實。均應免議。伏乞　　?部議覆施行。奉　　旨該部嚴察議。奉部議亦如之。奉　　旨依議。又奉　　旨胡定倉德著交部議敘。孫嘉淦。許容。張梁。著赴順義縣城工?力。_
體法外之仁|宋邦?|HCJSWXB_RAO_1881|卷九十刑政一刑論|有定者法也無定者情也以有定之法準無定之情法無可宥而情實可矜可原於是有法外之仁焉如老幼廢疾婦女流罪以下並准收贖親屬除謀反叛逆得相容隱犯罪自首量予寬貸死罪非常赦不原者並犯徒流者俱准留養此類殆不可殫陳其有隨地隨時宜加矜恕者全在問刑官留意體察庶不愧仁人之用心也__經訓_書舜典金作贖刑眚?肆赦眚謂過失?謂不幸_周禮一宥曰不識再宥曰過失三宥曰遺忘一赦曰幼弱再赦曰耄三赦曰惷愚_
戒株連|宋邦?|HCJSWXB_RAO_1881|卷九十四刑政五治獄下|謹按律惟反叛又糾眾戕官反獄邪教惑眾見例殺一家三人支解人採生折割造畜蠱毒等犯緣坐其親屬而女許嫁已定子孫過房與人聘妻未成者俱不坐見謀反大逆又一家人共犯止坐尊長侵損於人者方以凡人首從論見名例律又例載凡詞狀止許一告一訴告實犯實證不許波及無辜及陸續投詞牽連原告內無名之人如有牽連婦女另具呈詞倘波及無辜者一概不準仍從重治罪見誣告仰見　　盛朝欽恤惟中懲惡雖嚴而所以示矜全防株累實無微不至百司承流宣化自當以矜慎為心非案內確有罪名之實犯不得牽連非案內必須對簿之要證不得拘喚自來秉性殘忍者往往羅織無辜不旋踵而長罹慘報稽諸前史歷有明徵可不戒哉__經訓_孟子罪人不孥_書允征殲厥渠魁脅從罔治　呂刑何度非及及逮也審其所當而後可逮之也_
耐煩聽察務得確情|宋邦?|HCJSWXB_RAO_1881|卷九十四刑政五治獄下|心躁氣浮草率定讞最足誤事夫治獄之道百無一枉不足言功萬有一?咎將莫贖故情偽難測務貴虛公研鞫不憚再三勿持兩可之說必歸五聽之平情罪既真自無?濫__經訓_書呂刑惟貌有稽即色聽也　又察辭于差　又明清于單辭單詞無證之辭_禮王制悉其聰明致其忠愛以盡之盡謂盡得其情也_周禮以五聲聽獄訟求民情以訊鞫作其言因察其視聽氣色以知其情偽故皆謂之聲_
請飭永革陋習以重命案摺|鄧慶麟|HCJSWXB_RAO_1881|卷九十四刑政五治獄下|再臣風聞吉林地方遼闊、村落星散、四鄉每出一命案、或距城數十里數百里、地方官以路遙窵遠、不肯即驗、必俟續有報案、湊成三五起七八起時、方帶領刑仵眾役百餘人、挨次臨驗、竟有伺候至三五月之久、不獲相?者、一日官到、上下廠規、每一命案、必得數千吊、其公館供給、看守呈報及鄉保額外洒派侵蝕、尚皆不在此數、實為地方之大害、且死屍日久暴骨、或為犬狼殘食、或值暑熱糜爛、屍?不全、每致屍親兇犯、藉以狡執、故相?不實、訟端不息、易啟開檢之案、殊非矜恤民命之道、應請　旨諭令吉林將軍、嚴札各該廳、嗣後遇有命案、無論多寡遠近、隨報隨驗、不准任意遲延、廠規名目、永遠革除、隨帶人役酌立額數、不得逾定額之外、違者揭參、庶死屍無暴骨蒸檢之慘、吏役鄉保亦無從藉事勒派矣、愚昧之見、是否有當、__　_
上沈中丞書節錄|陳寶箴|HCJSWXB_RAO_1881|卷九治體三政本上|一曰飭吏治以蘇民困。自來地方之盛衰由于州縣。州縣之賢否繫于上官。上官者。以察吏為職者也。夫考績固在詢事。而官人先在知人。近今撫院之於屬吏。一月凡六見。其所以求為察之道者。可謂勤矣。然其見也。魚貫而入。雁行而立。有執事者。啟白數語。聞命即趨而退。其需次無職事者。侍坐少頃。即趨而退。上下之情不通。慮於屬吏之賢否器能莫之測也。夫立談之頃。不足以知人。乃並此立談之頃而忽之。以求知人。不可得也。不能知人。而欲用以為治。不可得也。請自今定屬吏分班謁見之規。先期曉示。每於暇日傳見數人。見必坐談良久。開誠布公。和顏色而導之使言。因以考其材能。究其學識。?其誠偽。見之至再三。則其材器之大小。心術之邪正。亦必有灼然而不可掩者。於是就其賢者能者獎借而裁成之。患不肖者。警惕而訓勉之。然後試之以事。以課其功。量材器使。以盡其用。不特用得其人。且使人人有踴躍向善。爭自濯磨之意。是辨論考覈之中。兼寓鼓舞化裁之意。所以挽風氣。作人心。而清為治之原者。莫要於此。又聞胡文忠公撫鄂時。于州縣幕友家丁。皆有限制。並禁約上僚。毋得濫薦私人以擾其廉。亦為端本之道。?冗費節則清俸易足。中人既可勉為。賢者亦無奪志。至於佐貳等官。可裁者量行奏裁。其萬不可裁者。亦請嚴加誠飭。毋許擅受民詞。庶吏治正。而民困可蘇。敷政之原基之矣。__一曰賑難民以培元氣。民之疾苦顛連。轉於溝壑。而委命於天民之良也。官為天子牧民。而坐視民之轉於溝壑。而委命於天。官之不良也。父母之於子。當其疾病垂危。非甚不得已。則必竭智畢慮求醫藥以救之。野有餓殍而不知發。惡在其為民父母也。凍餒之民。迫而為盜。則元氣損。凍餒之民。守法待死。不為盜。而竟不免於死。則?情渙而悖亂生。天意乖而災害作。元氣更損。夫怨不在大。感不在私。一夫含冤。百夫扼腕。受恩感激。聞者涕零。此感通之理。維繫之原也。寶箴自皖城歸過洋塘。道經彭澤鄱陽縣境。目擊田廬榛莽墟落蕭條。雀無羅之可張。草掘根而亦盡頹牆敗屋之中。無非鳩形瘠骨。垂死待盡之人。奄奄愁嘆。又或病婦零丁。而數歲孤兒。繞?哀號。嗷嗷索哺。流離家口。賣婦呼天。野田殭屍。握草盈掬。□之酸鼻。言之痛心。計至明年。耕穫無期。則?類盡矣。悠悠蒼天。能不悲哉。嗚呼。我省自遭兵燹以來。罹毒之區。未有若是之慘者。幸遇上臺有仁愛惻隱之君子如執事。而一隅之民。卒令不免於盡如此。豈有司莫以告耶。今日軍需尚急。公帑誠不易支。然軍餉以救土崩之禍。賑恤以消瓦解之形。緩急雖殊。厝薪同患。必於萬難措置之中。來一拯救之法。公?之能籌與否。非寶箴之愚所能知。竊意救焚拯溺。閭里爭先。天災流行何地蔑有。況今年賊擾邊陲。而腹裏無恙者。以鄱湖彭澤等邑獨為之阱也。我省郡縣殷富。雖頻經捐派。都鮮蓋藏。然擇其尤為富厚者。勸令出資助賑。許為奏請獎敘。又擇各地方官之宦資稍裕者。婉勸量捐。俟有措手之法。即移一見在之?。以應急需。其必有濟。前聞饒郡王守。統籌鄱陽賑濟。牛種之責約需制錢。七八萬緡。計彭澤雖被害較苦。其丁口凋零亦較甚。所費之多。或亦有限。而鄱陽受害略淺。合之只敵一縣。統計四處共需制錢二十餘萬緡。合七十州縣公私官民之力。共籌二千餘萬之數。但使辦理得宜。當亦非無米為炊者。比聞執事於鄱陽一邑業已定有賑章。每丁月給米二升。具見仁者用心之苦。然寶箴以為賑而不能活。猶未賑也。活而不能久。猶不活也。間聞發賑之處。地方劣紳。捏報戶口。冒領浮銷。又復從中侵漁。有一丁只受米八九合者。實堪痛恨。此後發賑。宜視地方受害之淺深為厚薄。更宜遍行曉諭。使人人共知每月賑數若干。又遴委賢員親往踏看災黎情形。實稽戶口。密訪侵挪。如有此等劣紳。即擬照侵剋軍糧例。置之極典。復飭委員按查田畝。量給耔牛。務乞視為目前最要急務。毋作因循苟且之謀。庶民沾實惠。人慶更生。使血氣之倫。咸欣欣有喜色而相告曰。國家設父母之官。果能憂吾憂而生全我也。則有補於中興元氣者。當不在芟夷寇亂下矣。__一曰明學術以育人材。江右素號禮義之鄉。有宋以來。歐陽諸公以文章提倡一時。厥後理學節義。為世所宗。大儒名臣蒸蒸繼起者。數百餘年。匡廬鄱陽之靈氣。磅礡鬱積。發洩無餘。然未有如今日之衰者。繩墨自修之士。理煩治劇之材今雖不乏其人。而求如昔日之德行精純。節義事功。爭光日月者。?未之見。此豈山川鍾毓之靈有時而閟哉。學術不明。則志氣餒于中。流俗奪其外。前哲流風餘韻愈遠愈微。雖有翹楚之材欲自振拔而無師友淵源。以開廣其志意。則亦不免自安於小就。此人材所以日絀。有識者所大憂也。國家立教官以造士。設制科以遴才。意非不善。然教官之權太輕。又不知所以為教。而制科之弊。則務為帖括勦襲。以資弋獵。雖日讀四子五經。滿紙道德經濟。其實於己無與也。是故書法為藝事之微。乃求之今日俗學之士。惟有此等伎倆尚可備文書案牘之用。末流至此。可為浩歎。夫法久則變。變則通。變通之權。非任封圻者所能自便。而其可以就成法之中寓化裁之意者。莫如書院一事。昔?庵先生撫蘇州。凡村里塾師。皆令地方保擇。重育材之本也。省垣風化所基。其書院山長九重。我省豫章書院。舊規例聘鄉先達之品學德望。可為多士楷模者為之。相沿既久。惟以同鄉賦閒之甲科顯宦遞主斯席。於是州縣山長。至有以科目先後。次第推任者。其閒賢者不謂無人。然不論其實能造士與否。而第以科目官爵為重。則與今日教官之或以資格。或以納粟進者。其弊何殊。夫師儒者。士子趨嚮之的也。彼見其師之所有。不過八股詩賦之技。而儼然為人貴重如是。則其所嚮往而步趨者。亦止如是而已。何以激發其志氣。振興其耳目哉。請自今釐定省屬書院。章程。略仿胡忠定經義治事之規。拔其優者。厚以廩餼。而禮貌之。又拔其優者而薦舉之。至於山長首宜慎擇。毋循陋章。但求為事擇人。如實有品學德望。可為楷模者。不宜拘以資位。並不必泥定本省。即如安徽王子槐侍郎。品望學術當世所稱。近以讀禮南歸。若能聘主豫章講席。誠不愧古者師道之任。惟執事裁之。寶箴歷觀古大儒筮仕之邦。莫不以明教化。興學校為己任。執事山斗之望。士論所宗。登高一呼。眾山皆應。設誠而致行之。數年之後。學術漸明。人材必奮。豈惟我省之幸。天下國家。與有裨焉。剝復之機。培養之任。雖欲不望之執事而不得矣。__一曰禁邪教以消禍萌。自聖教寖微。人心狡詐。散醇澆樸。變故繁興。於是奸宄之徒倡為邪說以惑世。有天主耶蘇青蓮紅蓮白蓮等名色。當其時。上不之禁。或禁之不力。以馴至於大亂。近今天主耶蘇之禍烈矣。而青蓮白蓮等教。方蟠伏羅布而未及發。所謂伏戎之患也。明之徐鴻儒于七。國朝嘉慶三年之林清等。皆以此煽惑人心。貽害匪細。邇來寇難方急。?情自危。由是匪徒乘之。謂習其教可以免劫運保妻子。愚民蚩蚩。從之如鶩。而湖北汪右尤眾。寶箴閒從彼中自新之人。詢其根柢。頗悉大概。大抵其教。與耶蘇邪說略同。而黨羽散佈之廣。幾遍天下。教中頭目以次約束。有內四景外四景。頂行正恩等職。?如職官之制。約以能收五十人入教者充正恩。其他率視其徒之多寡為推升。亦有捐銀授職者。謂之修功德。傳教頭目。常紏附近習教之人。不時聚合。謂之拜香。習教之家。遇傳教者至。無論識與不識。皆敬之若神明。親之若戚好。每令婦女誦經。侍坐悶室。謂之傳道。詢其教主所在。則彼亦不深知。但每歲頭目量習教之家。歛錢齎送。沿途遞解。如置驛然。又聞教主所居之處。附近二十餘里。皆其徒黨。所得金錢。恐埋彼處地道中。凡此悖妄無忌之情。不獨風俗人心因之大壞。且恐徒醜既多。狡焉思啟。大為將來之患。夫禍貴消於未萌。害每生於所忽。涓涓不塞。將成江河綿綿不絕。將尋斧柯。願執事者之早計也。今之為遼緩之說者。皆曰元氣足則邪氣自除。此不足慮。又曰操之太急。懼其生變。說誠似也。然愚不知元氣果何時而足耶。今有久病新愈之人。醫者曰予參苓。以培元氣。而其人顧竊竊然日尋酒色而消耗之。謂將絕其消耗之原乎。將日俟其強復。以期勝比消耗乎。若慮其急而生變。不之顧。是猶馭悍馬者懼其嚙踶。遂并其馽而弛之。其不蹴稼傷人者幾希矣。然則禁之當奈何。曰明教令以曉喻之。申法禁以儆懼之。欲其不擾民。則莫如嚴保甲。欲其知悔悟。則莫如講鄉約。如是而猶有執迷不悟。怙惡不悛者殺無赦。要令元氣易充。而亦不至於生變。斯為善耳。執事試熟思而審處之。必有轉圜之術。又非寶箴之愚所能測者。倘能轉禍為福。則保全實大。所謂不動聲色。而措天下於泰山之安者。此之謂也。寶箴以道中目擊災黎。欲以達於執事。因類及此數端。似皆有關政體。且以為世之所貴乎君子者。謂其仔肩自任。能為人之所不能為也。執事幼學壯行。海內瞻仰。前以信州孤城。赤手而抗數萬之眾。此其剛大之氣。幹濟之才。懦夫小儒。聞風興起。充其氣而濟之以惻怛之誠。何所不可。今江西之民之於執事。愛之如父母。待之以聖賢。其此意亦重可哀矣。寶箴幼而失學。辰而無成。束髮受書。早凜然於出位之思。未信之諫。爾來周旋士大夫間。皆不敢妄有陳說。乃今獨嘵嘵然冒嫌疑之際而為之者。亦深知執事之賢能。大有造于斯土也。若謂不能料其必行。而姑藉是為名高。以欺無識。又或如昔人所謂欲有為於世。忘其枉己而為之者。寶箴雖至不肖。尚不至是。記曰君子之愛人也以德。小人之愛人也以姑息。寶箴願為君子不願為小人。惟執事鑒其區區之愚。留神裁察。_
中興策節錄|蔣琦齡|HCJSWXB_RAO_1881|卷九治體三政本上|一曰除粉飾。人君所恃以感通億兆。聯為一體者。一誠而已。易曰信及豚魚。書曰惟德動天。至誠感神。誠則天神之遠。豚魚之頑。皆可以一氣孚之。況於臣民乎。故曰誠能動物。不誠未有能動者也。朝廷綸綍之宣。或讀而生感。或視之漠然。誠與不誠之別而已。明王制治于未亂。保邦于未危。賢相防患於未然。是以吁咈多交警之詞。承平有水旱之奏。不幸而運值中否。災害並至。則必下哀痛之詔。追悔既往。深自刻責。期與天下更始。若亂矣而以為未亂。危矣而以為未危。是因四海之遠。欺百姓之愚。則豈獨民愚不可欺。徒使悼歎朝廷。頹廢自甘。振作無意。忠賢為之短氣。盜賊聞而生心。其關係良非淺鮮也。昔成湯以罪己勃興。楚昭以善言復國。唐德宗奉天赦書。痛自引過。無所忌諱。宣布之日。雖武夫悍卒。無不思奮臣節。識者知賊不難平。我　朝嘉慶十八年。林清之變。不過小醜竊發。而我　　仁宗睿皇帝。猶為之下詔引過罪己。中外莫不感悅。遂以戡定禍亂。重致太平。垂五十年。誠能動物。彰彰如是。慨自某某等維時當國。政無鉅細託於機密。往往秘而不宣。一以箝言官之口。售其壅蔽之奸。一則不學無術。以為一切兵戈盜賊不祥之事。皆於政體有妨。足令詔令減色。萬不得已而宣示。亦必變其文法飾以美名。相沿日久。視為當然。庚申之變。寇在國門。猶務為秘密廷臣。偶有論列。則必詰其聞自何處。得自何人。以致滿朝結舌。馴至播遷。既幸塞垣。猶無一紙明詔。告諭海內。夫事至此極。豈能隱藏。徒令傳聞異詞。遠近震驚。已而畿南山東奸民。揭竿競起。皖豫捻賊。益肆長驅。豈非粉飾之為害烈哉。唐臣陸贄有言曰。動人以言。所感已淺。言又不切。其誰肯懷。臣伏願朝廷自今鑒於既往。與天下臣民相見以誠。興言禍亂。不妨流涕陳辭。德音既宣。不宜更參忌諱。一切秋獮和戎。恭順就撫之名。均宜刪除。用人行政。明降諭旨。批答章奏。悉令發抄。除兵機所關。不宜預洩。即郡縣不守。師律失機。朝廷雖不宣布。草野豈無見聞。與其傳說而甚其辭。何若播告以作其氣。且使外廷。共見共聞。則懷忠抱義之士。於朝廷之得失。皆得以補闕拾遺。隨時論捄。所謂罪己以收人心。改過以應天道。杜權奸壅蔽之私。激四海忠義之氣。皆在乎此。臣之所請除粉飾者此也。__一曰任賢能。自古太后臨朝。徽音盛烈。毫無遺議者。惟宋之宣仁高后而已。顧宣仁不過承神宗變法之後。起而修復之以甦民困。承平之世。原易見功。執若我　　　兩宮皇太后。除患肘腋。宏濟艱難。此誠振古所未有。其賢於宣仁遠矣。考宣仁之政。首在任賢所謂元佑開皇極。功歸用老成。如司馬文呂諸賢。不徒起用。悉?鈞柄。即文彥博年近九十。猶五日一詣都堂。平章軍國重事。其餘蘇軾劉摯滕元發鮮于侁之輩。分任侍從臺諫京尹監司。各當其才。茲其所以成旋乾轉坤之功。致女中堯舜之稱也。方今先朝舊臣。次第悉蒙召用。實與宣仁後先一轍。夫朝廷之重老成。豈徒珍問鼎彝。責其坐鎮而已。必將賴以康濟時艱。如現在祁寯藻翁心存之忠純。宜參預大政。襄機密。若徒擁內閣虛名。守一部之例案。其所裨益亦已僅矣。倭仁李棠階之宜任師儒。王慶雲之宜筦度支。王茂蔭之宜長臺垣。各用所長。斯各收其效。其尚未起用。如前任副都御史張芾之忠直。前任總督吳振棫之練達。張亮基之幹濟。前任布政使馬秀儒之純篤。莊受祺之精敏。小臣中臣所知如前任科道宗稷辰蔣達尹耕雲陸秉樞之鯁直敢言。前任編修何紹基之品端學邃。前任編修郭嵩燾主事王柏心之留心經濟。編修袁保恒之嫻武略。前任道員張百揆。陝西知縣田福謙。現任四川知縣孫濂之著循聲。皆一時選。足備任使。夫知而不用。與不知同。用而不盡其才。與不用同。故知人必兼善任也。又語曰耕當問奴。織當問婢。易曰同聲相應。同氣相求。朝廷而欲收羅賢俊。莫若即今日所謂賢者。令其各舉所知。彼既懷以人事君之忠。自無蔽賢不祥之慮。若現在所謂明保。不論何人。但官二品以上。即責以薦士。彼猶未免流俗之目。安得遂有相士之識。其黠者采取一二虛聲以飾觀聽。而以私人比黨竄名其中。督撫恃有權勢。以愛憎取人。甚而情面賄賂。皆所不免。所保不愜眾望者尤多。而朝廷不察。概令送部。欲於引見召對。俄傾之際。判其賢否。此必不能。無從發付。則仍概令記名。旋被擢用。此如探物暗室。無怪乎魚珠混淆。薰蕕不別。欲收得人之效。不亦難乎。夫為政在人。用人尤行政之本也。可不慎哉。臣之所請任賢能者此也。__一曰整吏治。盜賊之起。由於吏治之漓。吏治之漓。由於登進之濫。夫用人宜用正途。而目前之妨正途者二。曰捐納。曰軍功。捐班之妨正途害吏治也。夫人能言之。朝廷亦知之。知之而苦於捐例之不能停。則不得已而聽之。夫既已聽之。則不更問吏治矣。乃朝廷猶拳拳以吏治為念。言者亦鰓鰓以吏治為言。則臣請得切指其弊。而望朝廷之有以挽回於萬一也。夫捐例之不能停。此出於不得已者也。必使捐班加於正途之上。勢且擠正途而盡去之。勢且迫正途亦效捐班之所為。俾天下之士不盡出於捐班不止。俾天下之人心風俗。不盡化為捐班不止。此亦謂之不得已乎。而尚何吏治之可言乎。昔之捐班。不過於正途之外。別添一途。未幾而並駕齊驅矣。未幾而出乎其上矣。今則正途寥寥。有日少日無之勢。此其故部臣疆吏分任其咎。而督撫為尤甚。各省風氣略同。而直隸河南為尤甚。近日吏部選法。正途人員。幾無到班之日。此部臣欲鼓舞捐生。知有度支。不知有吏治。此猶為經費所迫而然也。若督撫之厭惡正途。任用捐納。則不盡為鼓舞捐生而然也。南省苦兵。軍功之員居多。北方安靖。捐班之勢尤甚。臣於庚申之秋。行過保定。見彼處即用人員。不但終身無補缺之望。幾於終身無委署之期。困苦窮餓。莫能名狀。至有追悔不應會試中式者。此誠駭人聽聞。為從來所未有也。夫督撫既不為鼓舞捐生起見。何其好惡拂人如此之甚。臣?深心體察而得其故矣。夫正途固多敗類。捐班豈盡賢良。無如正途之員來自田閒。多由寒畯。其見識迂陋舉止生疏。面目可憎。語言無味。其作奸犯科類不當行往往迫督撫以不能不知。苦督撫以不能不辦。優容不已。必至?裂。?裂再三。必至厭惡者。勢也。若捐班實由殷富。來自田閒者。百無一二。皆官員子弟。戚友吏胥。依草附木。久居衙署。此豈寒畯措大之比哉。其於官場之酬應儀節。趨蹌答對。簿書期會之為。舞文弄法之巧。耳而目之。童而習之。養成便佞桀黠之才。助以聲勢黨援之盛。初登仕版。老吏不如。其未作奸。大吏見其當行能事。固以為才。其既作奸。能發能收。大吏口雖不言。心或更以為才。愛重不已。必至倚任。倚任不已。必至保薦者。亦勢也。因而託於鼓舞捐輸。力抑正途。又或託於一視同仁。唯賢是任。究其所謂賢者。亦皆捐班而已。習尚若斯。遂成風氣。飢寒所迫。?起效尤。正途始而憤之疾之。繼且慕之學之。夫同一作奸。督撫樂於無事。則以其不敗者為幸。朝廷百姓。交受其害。則以其易敗者為幸。至於慕之學之。則不當行者當行。易敗者亦不敗矣。昔人謂貝庄吏犯法法在。奸吏舞文法亡。吏治至此。人心風俗至此。危乎不危。又?開科取士。每進千人。選缺補官。歲無一二。求才幾成虛語。應試將至無人。有不堪為流涕長太息者哉。然以此等弊。降　　旨明詰。部臣無以自解。督撫必不肯承空言。告誡終於無益。為今之計。捐例既不能停。惟有速令廷臣集議。酌改選補現例。明定各省委署章程。捐納正途。分為兩途。選補委署。各不相涉。正途之人不妥。仍用正途。捐班不能侵占。更宜略分先後。稍示重輕。督撫有意故違。部臣科道紏察立參。如此庶可挽回於萬一乎。若軍功之有妨正途。人亦知之。軍功之有妨吏治。人或未知之也。三代而下。文武異途。兵民分治。既分之後。勢難復合。宋太祖承五代之弊。以士人為縣令。論者謂其開三百年太平之治。?材官武夫。原不足以當親民之任。?其閭閻凋瘵貲郎取償之餘。又加以武健倖進之吏。以其殺賊之計殺民。民何以堪。且人才難得。才而兼文武者尤難。如諸葛亮猶短於將略。光武功臣。多不任以吏事。今軍營保薦。類曰文武兼資。若皆才過蜀相。品軼雲臺。何乃多才。而賊未平。將毋標榜。亦過其實。又?或無考語。但遇立功不授以都守參游。而保以牧令道府。道府再保。便至兩司。兩司再保。便至巡撫。不數月閒已去橫戈躍馬之場。而總察吏安民之任縱其才能出眾。亦恐素所未嫻。或謂軍營保舉但視原資。彼既起家文職。不能再保武弁。又用人之際。諸多牽就。以所欲。始得其力。臣皆以為大不然也。近日從軍之士。往往預捐文職末員。以為保薦地步。窺其用意之深。早已垂涎膴仕。夫用武而以就文為願。得官而以多財為榮。迨其得志。不問可知。　朝廷文武並重。各用所長。有功而?以重閫。甚或錫爵。豈猶不足為榮。文武所以養民作吏。而任其殘賊斯民。以徇軍營牽之舉。此為得不償失。失以殺賊立功而令牧民。是所用短以敘功授職。而令害民。不如無賞。臣請從今著令。不問原資文武。但問所立何功。除襄運籌。仍授文官。其餘即縉紳生監。既以殺賊為能。便授帶兵之職。不徒用其所長。抑且酬其壯志。庶幾文武各當。兵民相安。蓋軍功人員之有妨吏治。事方始而害未彰。　朝廷知而預防。較捐班亦易為力。誠不可不加之意也。臣之所請整吏治者此也。__一曰開言路。今已下　　明詔求直言。中外臣民。舉欣欣然頌揚　　聖治於無已。臣猶區區過意以聞言路為請者。何也。?人情好名而惡實。有始而鮮終。明代遇災。亦每求言。迨言之過直。又心嗛焉。礙於求言。不能以言罪人。則默而識之。徐俟其後而伺其隙。終於貶逐其人而後已。此所謂好名惡實也。唐之太宗明皇。虛懷納諫。而貞觀開元之治。後不如前。終於踣徵之碑。成仗馬之喻。此所謂有初鮮終也。我　朝　　聖聖相承。　　御極之初。例下求言之詔。豈循故事。飾虛文。初元求言。以後可不求耶。誠以聽言納諫為　　召德之首。無時不當。然特恐其久而或不然也。故每當　　御極。視為首務。提撕而警覺之。?申明舊章之意也。乃言路猶有不通之時。何哉。?世之治亂。視言路之通塞。又視宰相之賢否。相臣而賢。自能開誘扶持。惟恐言官之不言。惟恐言之或不盡。雖然意見之偏。賢者不免。韓琦之於司馬光。司馬光之於蘇軾是已。?下此者乎。夫政府言官類多水火。權臣而欲逞?之技。則必先箝言官之口。大而誅殛。小而竄逐。俾有所懾而不敢。其伎倆大略相同。史冊所載。如出一轍。獨我　朝　　聖明在上。權不下栘。於此而欲逞其壅蔽之奸。?亦匪易。道光咸豐之末。臣皆在京局外默窺。心焉數之。竊嘆其用心之巧。操術之工。為從來所未有。史冊所未載也。請為我　　皇上悉陳之。一曰隱密。二曰觸忌。三曰摘疵。四曰示意。五曰反求。操此五術。而壅蔽之奸售。臺諫之口緘矣。　　隱密章奏。每不發抄　　。諭旨亦少明降。　朝廷舉動雖在廷。亦得諸傳聞疑似之間。既不敢以風聞為無據之談。更恐以漏洩被●求之譴。夫人臣致身。原不惜倅首以冀有裨。幸而折檻曳裙。終致感悟此身。雖蹈不測。此心良足自慰。若先坐私罪且興大獄。累及朋友。牽涉無辜。則言之必不見用已從可知。其誰不灰心喪氣。結舌吞聲。此庚申之變事前所以無一批鱗之奏。挽救之言。非盡延臣無良。實某某?制之罪為不容誅也。何謂觸忌。　朝廷用人行政。豈能有得無失。爭可否於　　殿陛失矣。而不致終失。此古今設立諫官之意也。今則用一人行一政。言者言之。　朝廷從之。則以為威福不自上操。權柄且將下移矣。小事宜言。則大事愈宜言可知。小臣之不當宜言。則大臣之不當更宜言可知。乃進大臣行大政。轉以臺諫為疏逖。小臣非所宜言。　朝廷自有權衡。則臺諫之所宜言者何事。宜夫不肖者毛舉細故。賢者亦託空談。夫納諫美名也。　朝廷之所甚願。侵權大惡也。　人主之所深忌。非宰相之罪而誰罪哉。何謂摘疵。求言既切。則言者必多。言之既多。則豈能盡善。甚而假公營私。飾詞希進。末俗之獘。何所不有。是在　朝廷廣採而精擇之。陸贄之言曰。天不以地有惡木而廢發生。天子不以世有小人而廢聽納。乃奸臣則摘其言之無當者。以生朝廷之厭。摘其言之有獘者。以激朝廷之怒。既厭且怒。乃從而搆之。以為此輩皆不足采。徒亂人意。殊不知舜之取善。在察邇言而執兩用中。則所察不必盡用。而所言則無不察也。求言而懲羹吹?。因噎廢食。是又宰相箝制言官之術也。何謂示意。自古設官。類皆重內而輕外。近緣京職清若。借外用以為鼓舞之方。乃權臣即以之待言官。以為明行黜罰。則　朝廷有拒諫之名。言者遂沽名之願。不若微示以意。緘默者悉邀外用。多言者還原衙門。夫天下中材多而豪傑少。庸俗貪利又甚於好名。彼見　朝廷愛憎若此。其誰不仰希風旨。以便身圖。道府為方面之員。科道亦清要之選。賢者豈慕膴仕。何不可久於其職。不知其人果賢。既知其身之不用。言之不從。徵色發聲之餘。必不肯戀棧以增厭惡。其不能不奉身以退。相率以去者。勢也。道光之末。謇訪稀少。脂韋習成。非此之故哉。何謂反言。言行相顧。儒者以厲躬修。聽言用人。　朝廷原為兩事。?人各有能有不能。置宰我子貢言語之長。而課以文學政事。必謝不敏。張良為畫策之臣。令其出帷幄而當治國治軍之任。亦所不能。則謂宰我端木不及冉季諸賢。張良空談不如蕭何韓信。可乎。又?權奸掣肘。必無成功。狄山之禦匈奴。周處之擊齊萬年。卒以隕敗。豈由無才。至於父子兄[弟](第)。功罪且不相及。　朝廷之聽言何與。惟某某事　　成皇帝。久知聖人敦崇實學。特重踐履。故每於進言之臣。責以踐言之實。一有不效。不明加排擊。而微示譏姍。　　聖心既以其言行不符而厭薄之。其人亦自顧懷?。同朝遂動色相戒。乃至御史　　頗著直聲。求其身無可訾。則以弟之獲罪謂其家猶不治　　論奏遂多不采。豈知　朝廷不以言用人。不以人廢言。賢人君子議論。容有不可用之時。僉壬小人建白。亦多不可廢之處。今乃因言以責人。繼遂緣人而廢言。依託正論。以售陰謀。此某某之奸較某某等尤不易識。卒以塞忠諫之路。成和議之失。釀潢池之禍。為致亂之魁者。此也。凡臣所言。固為已事。而援既往可戒將來。且恐餘習亦未盡滌。　　聖主而能預燭諸奸。則所謂好名惡實有初鮮終之獘。皆不戒而自除。臣之所謂開言路者此也。_
原災|管同|HCJSWXB_RAO_1881|卷九治體三政本上|古初之天如嬰孩。虞周如少壯。自漢迄今為衰。後此為耄。何由知之。由災異知之。何由災異知之。由災異之多寡知之也。古者聖人在位。?災異之來。其德加修。其刑加慎。撤音樂而裁膳食。玉帛犧牲。祈禱相望。儒者之說曰。國有失道。則天出災異以譴告之。聖人知夫災不虛生。而欲以弭其變也。是以兢兢深自省爾。然以吾考之。春秋時二百四十二年山崩者二。漢文帝時同日崩者二十有九。春秋大水者九。東漢一月之間郡國大水者八。春秋日食三十有六。唐三百年而日食過百。夫漢唐之禍亂。豈能有甚於春秋哉。何在春秋則亂已極而災少。而在漢唐則亂未極而災多。古之天嬰孩少壯也。其氣龐。其力厚。其筋骨堅凝而豐潤。聲色寒暑之交傷。未足以成劇病。漢以後衰矣。其氣微而力薄。其筋緩而骨虛。盡調劑以輔之猶慮不勝。稍不謹焉。則百病叢生而不可復治。聖人曰。天之病。衰為之也。天之衰。人致之也。世不有耄耋期頤康強而無疾病者乎。當吾世而使天至於斯。誰之咎也。是故值天之衰。愈恐懼修省而不敢失道。夫豈敢曰此定數也。於我無關與。_
去繁文而修實政札|賀長齡|HCJSWXB_RAO_1881|卷九治體三政本上|照得上下交際不廢牋牘往還所以達情而圖事也或上有欲辦之事而未諳各處情形則不得不周詢於下或下有欲達之情而未悉通省大局則不能不折衷於上語無泛設言不虛陳雖片紙隻字之敷宣皆吏治民瘼所關繫若乃禮通慶祝誼款寒溫始亦緣夫人情久竟沿為俗例既儷黃而配白復錯采以鏤金眼花手脫幕賓徒益冗忙雨驟風馳驛遞能無騷擾而且隃糜磨短側理拋殘積以歲年大為煩費披覽徒勞目力酬答何與心聲將焉用之甚無謂也為此札司轉飭所屬嗣後年節生辰一概不必具稟以節勞費而汰虛浮本護院開誠布公集思廣益凡有關於風俗人心吏疵民病無不虛襟延佇切實講求果有勤學興賢為不迂所冀詳申其碩畫更如水利農田之是務并將卓薦以通才若夫　　聖諭何以宣揚淑慝何以旌別盜窩何以剔除訟師何以懲治義倉何以勸設保甲何以推行積牘何以清釐逋糧何以催納邪說何以不能誣民豪強何以無敢害治何以化民息?爭何以諭民謀積貯何以挽重利輕生之習何以敦睦??族之風水旱凶荒何以備之鰥寡孤獨何以養之刁劣生監何以戢之奸猾書差何以懾之如有良法美意不妨據臆直陳勿秘囊底之智獨得還須共商休談紙上之兵聆聲更當詢事本護院求言以實各寅好事上惟誠必有嘉謨以匡不逮用攄悃款無任翹勤切切特札_
應詔陳言疏|王凱泰|HCJSWXB_RAO_1881|卷九治體三政本上|竊臣恭讀邸抄。本年正月二十六日。奉　　上諭在廷王大臣及各省封疆大吏。務當共矢公忠等因。欽此。仰見　　皇上親政伊始。孜孜求治至意。臣忝膺疆寄。未報涓埃。常切進思退思之忱。愧乏嘉謨嘉猷之告。然不敢以庸愚一得。?安於緘默不言也。謹就管見所及。擇時事之有須變通者。臚列六條為　　皇上詳陳之。__一停捐例以肅吏治。史記司馬相如以貲為郎漢書食貨志。令民得入粟補吏。捐納之制。由來已久。然必家有餘財。而後輸將獻納。固可抒報效之私。又可為進身之路。此中非無人才也。乃自捐章折減以來。持銀百餘兩。而為佐雜矣。持銀千餘兩。而為正印矣。即道府例銀鉅萬以上。今亦折算至三四千兩矣。家非素封。人思躁進。或趲?於親友。或借貸於商賈。以本求利。其弊可勝言哉。?流品之雜捐納尤甚。近閱邸抄。給事中盧士杰奏河南商城縣家丁李天錫捐納冒考一案。此事之已發者。其他未經敗露。尚不可知。處今日而欲澄敘官方。應以停捐為急務。或謂滇隴軍事未清。戶部度支未裕。停捐則經費何出。臣愚以為法久則變。變則通。變通之方。固不容緩。查同治八年間。戶部議覆前江蘇撫臣丁日昌條陳一摺內開京外捐輸款項。果能於稅釐較旺各省籌款彌補亟應將中外捐輸。一律停止。京銅局捐項從中酌定。每年以一百五十萬為準等語。近年捐輸已成弩末。恐尚不足一百五十萬之數。儻於釐金較旺之江蘇安徽浙江江西湖南湖北四川廣東福建九省。每年酌提數萬。再於海關洋稅項下。每關勻提數萬。以之彌補銅局捐款。或可相扺。至外省籌捐各局。收數雖難周知。而閩省現辦甘黔皖捐。自十年開辦。至今收銀不過數萬。他省之不能旺捐。可以類推。以涓滴之微。而害吏治之大。所得實不償所失。可否請　　旨飭下部臣核議施行。俾經費有可抵補。而吏治庶望澄清矣。__一汰冗員以清仕途。近年捐納軍功兩途。入官者眾。聞部寺各署額外司員。少則數十人。多則數百人。衙門以內。司署為之擁擠。內城以外。租宅為之昂貴。實則補缺無期。徒耗旅食。若不設法變通。京員日形苦累。至於各省候補人員。更較京中倍蓰。向來道員候補最少。近則各省或多至數十員。府廳州縣。以數百計項佐雜則以千計。每逢衙參之日。官廳幾不能容。各省現辦?後捐釐。均尚需人委用項轉瞬滇隴肅清。各局裁撤。僅有例派差使。以人數計之。十分之二三。已敷差委。似此盈千累百之員。徒形冗雜。臣愚以為變通之方。此時宜亟亟矣。查例載各省試用佐貳雜職。已滿一年者。視各項缺數多寡。酌留十分之二。補過一員。咨取一員。仍敷十分之二之數。又大挑一等人員。掣定省分之後。其名次在後者。暫令回籍。俟大挑班次補用一員。該省咨取一員等語。似可仿之辦理。相應請　　旨。敕下部臣核議。將京外捐納軍功各班試用候補人員。視其數之多寡。酌留二三成項其餘飭令回籍。聽候咨取。庶仕途無人滿之患矣。__一限保舉以慎名器。軍興以來。保案層迭。開捐以後。花樣紛繁。於是軍營之保舉。藉花樣以爭先恐後。各項之保舉項又襲軍營名目以紛至沓來。名器之濫。至今已極。夫花翎酬大功也。今則不盡軍功。皆保翎枝矣。二三品崇階也。今則尋常勞績。亦以二三品頂戴加銜。邀請　　恩賞矣。?　　封典請至一品。遞保何止兩層。主事不能保道員。俟補員外郎中後。以道員用。與保道員何異。官員不得越級保舉。乃知府俟補道員後。加布政使銜。與越級保舉何異。其餘如京官應升之缺升用。外官遇缺儘先補用。此中捷徑。取巧良多。雖經部議限制章程。猶有未免過濫者。臣愚以為仍應變通辦理可否請　　旨飭下部臣。核議簡明條款。通行中外。嗣後保舉文員。只准保舉以應升之階。加以應升之銜。其餘班次花樣。一概刪除。至一品　封典。二三品頂戴。加銜不得擅請。庶名器益昭慎重矣。__一復俸廉以勖官常。我　朝定制。京官支給雙俸。外官優子養廉。自咸豐年間。軍用浩煩。內外官俸。搭用鈔票。養廉分別?放。嗣鈔票停止。京外俸廉。復分別成數支給。　朝廷於籌維經費之中。仍寓體恤臣工之意。惟京員困苦州縣疲累情形。早荷　　聖明洞鑒。今日欲砥礪廉隅。整飭吏治。似廉俸復額。其一端也。京官俸銀養廉部庫動款。不能詳悉。至各省文職養廉。係支錢糧耗羡。查同治八年。戶部議覆前江蘇?撫臣丁日昌條陳一摺。內開廉俸復額。必須各省錢糧耗羡。徵收足額。始可扺放。應令各督撫就各省每年收支數目。詳細酌核。將徵數能否加增。放款能否加成。據實奏覆等語。現在各省已否覆奏。尚未接准部咨。查閩省文職額廉十五萬餘兩。內扣缺養廉一萬數千兩。每年應支銀十三四萬兩。核計現年徵數本省公費支抵尚屬有盈。除督撫藩臬養廉較厚。毋庸議外。其道府以下各員。似可照額全支。相應請　　旨敕下部臣查核。將中外俸廉改復舊額。抑或加成支放。俾辦公力裕。而官常益飭矣。__一重學額以勵士風。溯自軍興以後。各項用費。賴捐輸以接濟。是以鼓勵人心。有加廣中額學額之制。顧　　恩施則浩蕩靡涯。而人才則優絀互異。竊思一省之大。人才眾多。三年一試。中額猶無慮濫竽也。至一州一縣。文風本有不齊。三年兩試。學臣照額取進。敷衍充數。勢所必至。夫秀才為多士出身之始。乃以文理淺陋者濫廁其間。人才固不足觀。人品尤不可問。往往幸得一衿。包攬詞訟。武斷鄉曲。流弊不堪指數。且以近日士風言之。聰明有用之才。或投筆從戎。早膺薦剡。或挾資干進。亦博功名。其伏處鄉閭者。轉多迂腐。故今日之秀才。愈取愈多。今日之文風實愈趨愈下。臣愚以為學額若不變通。士風何由振作。可否請　　旨敕部核議。嗣後外省捐輸各案。只准照章請加中額。無庸請加學額。以示限制。並請　　敕下各省學臣酌核各屬文風。將捐輸加廣之額。某屬可以足額。某屬不能如額。分別開單。奏明立案。其不敷之額。俟他日文風向上。再行奏請照額取進。庶乎士子知所勉勵矣。__一立練營以修武備。髮捻滋事以來。剿平劇寇肅清地方。所得力者湘淮各勇耳。　國家歲縻帑金千百萬。以養綠營之兵。而未嘗得一兵之力。收一兵之效。其故安在。?營兵生長本籍。各有室家。月餉僅足以養一身。而不足以贍八口。勢必另習手藝。兼營負販。其力既各有所分。其人自不能常聚。每逢操演之期不過奉行故事。校閱甫畢。隊伍旋散。設有征調。往往兼旬累月。始克起程。治裝固難。安家尤不易。且暫時抽調成營。不獨兵與將不相習。即兵與兵亦不相識。人各一心。猝然應敵。能操必勝之權耶。若勇則不然。募自外籍。孑然一身。厚其餉而無待他謀。聚於營而?相親習。朝聞令則夕拔隊。敵當前則士皆奮。夫非猶是人耶。何以兵則無用。勇則有用。得失優絀之間。較然易見矣。臣愚以為變通之方。則有化兵為勇之一法。往年江甯克復以後。臣上書原任兩江督臣曾國藩。備言江甯綠營之制。應稍變通。以現存得勝之勇改充額兵。設營分部。可洗綠營舊習。曾國藩未及議行。旋調直隸。即設練軍。?亦采用臣說。而又增練軍之費也。陝甘督臣左宗棠。前在閩浙任內。奏准減兵加餉。就餉練兵。洵為救時良策。乃餉已加矣。兵已練矣。而仍不敢言確有把握。此無他。在籍之兵。終不若在營之勇。可否請　　旨飭下各省督撫臣。以?兵加餉之法。以所?之餉加於戰兵。計得戰兵若干。著設練營若干。仍按湘楚營制。五百人為一營。以備弁為哨官。將官為營官。提鎮統領之。擇要分?。隨時互調。俾卒伍皆離原籍。不致散處?市。練一營之兵。即抵一營之勇。餉不另增。兵有實用。庶幾化兵為勇。而武備可恃矣。以上各條。臣愚昧之見。是否有當。伏乞　　皇上聖鑒訓示。謹奏。_
敬陳治本疏|倭仁|HCJSWXB_RAO_1881|卷九治體三政本上|奏為敬陳治本。以提萬事之綱。仰祈　　聖鑒事。伏見我　　皇上踐阼以來敬以飭躬。寬以御眾。求賢納諫。勤政愛民。　　聖德咸孚。固宜治臻美備矣。乃中外之玩愒如故。人才之委靡依然。寰海望治之心。猶未能暢然滿志者何哉。或曰。積重難返也。輔弼乏人也。固也。而非本原之論也。志不期於遠大。政以苟且而自安。意不極於肫誠。事以虛浮而鮮效。則欲濟當今之極弊。而轉移一世之人心。亦在　朝廷而已矣。臣請進一說曰。願　　皇上立必為堯舜之志。夫志始於思。辨於學。發端甚微。而為效固甚鉅也。　　皇上端居淵默之時。深察密省。事與唐虞互證。危微辨與。執中允與。知人哲安民惠與。必有歉然不自足而皇然不自安者。由是因愧生奮。因奮生厲。必期如放勳重華而後已。此志既定。然後擇同心同德之臣講求治道。切劘身心。由窮理修身。以至於治平天下。此其機操之　　聖心而有餘。即推之四海而無不足。所謂志定而天下之治成也。承艱鉅之任。值多事之時。使非困心衡慮。以激發大有為之氣。其何以宏濟艱難哉。志切有為。斯虛懷樂善。後世人君往往恥聞己過。臣下遂唯諾成風。吁咈都俞。不可復?。以唐太宗從諫如轉圜。猶積怒於魏徵。?克己之難也。舜命禹曰。予違汝弼。汝勿面從。夫舜豈尚有違道之舉。禹亦何至如讒諂面諛者流。顧兢兢焉惟恐有違。且恐禹面從者。誠以人心至危。修省密故惕厲深。而求助於臣工者益切。於是禹以傲戒。益以怠荒戒。皋陶以逸欲戒。惟當宁樂聞直諫。故在廷咸進讜言。不然。?臣方緘口之不遑。亦何肯以不入耳之言干雷霆之怒哉。伏讀　高宗純皇帝諭旨。爾九卿中能責難於君者何人。陳善閉邪者何事。　　　高宗皇帝之心。即虞帝取人為善之心也。　　皇帝以法　　　祖者法堯舜。則智益大矣。理財為今日急務。節用尤理財要圖。比見禮部議覆通政使羅惇衍崇儉禁奢一摺。刊刻簡明禮儀頒示遵行。奉　　旨允准誠正德厚生之本計也。抑臣更有進者。政貴實不貴文。民從好不從令。以文告之虛辭。挽奢華之積習。科條雖設。誰其聽之。伏願　　皇上以身作則。力行儉約。為天下先。申諭廷臣將一歲度支出入之數。通盤籌畫。自宮府內外大小衙門。凡可裁者概行裁省勿狃虛文。勿沿故套。勿避嫌怨。勿畏煩難。務量入以為出。勿因出而經入。服色器用。既已明示限制。必須令行禁止。有犯必懲。使朝野臣民。共曉然於恐懼修省。以實不以文之意。　　一人震動恪恭於上。庶司百僚實力奉行於下。自足挽回風氣。移易人心。昔漢文帝身衣弋綈。後宮衣不曳地。遂至海內從風。人民富庶。?我　　皇上秉堯舜之資。體堯舜之德。躬行節儉。天下有不率從者哉。至若人情嗜利。廉恥道虧。宜杜言利之門。獎潔清之士。以及學校不修。人材多廢。無人之患。甚於無財。尤宜講明正學。興賢育德。以儲楨幹。此皆政教大端。所當及時修舉者。惟　　聖志斷以不疑。斯庶績可次第而理。臣身雖在外。心無日不在　闕廷。極知淺陋。無補　　高深。然區區愛　　主之心。不能自已。惟　　皇上恕其狂愚。　　俯賜鑒察。天下幸甚。謹　奏。_
本論|方濬頤|HCJSWXB_RAO_1881|卷九治體三政本上|民為邦本。今天下之民。困於戈兵徭役者。歷有年所。雖滇黔秦隴。以次削平。而邊患未除。海防正亟。西陲轉餉。搜括則?乎中原。東倭搆釁。震驚乃及於江界。用民之財。勞民之力。亦已久矣。而且關榷之外。復設釐卡。學校之外。忽增教堂。步卒水師之外。更募鄉兵團勇。斯時欲不累吾民。不惑吾民。不擾害吾民。能乎否乎。斯時欲有以養吾民。有以教吾民。有以悍衛吾民。烏可不思變計乎。漁者之網魚也。不振其綱。則亂絲棼然浮於水面。魚見之?掉尾而去。匠者之?木也。貿貿焉持斧斤以從事。而謂其材不適於用。或告之曰。曷為棄繩墨也。有不幡然悔者乎。網而失魚。?而失木。彼昧於本計者。奚以異乎。漁與匠焉。無已再觀浚河。有源弗探。縱以隄防遏之。而泛溢如故也。無已。再觀種樹。有根弗培。縱以水泉沃之。而枯槁可必也。無已。再觀人身之疾病。治標證易。治本證難。見表而遺裏。顧此而失彼。則沈?終不起也。若之何圖其末而忘其本耶。若之何棄其本而趨於末耶。今夫橫征暴取。竭民脂膏者。至多也。邪說異端。愚民耳目者。甚眾也。驕兵悍將。武夫健兒。破民室家。而奪民田里者。又匪伊朝夕也。必待瘡痍滿前。譸張為患。怨咨不絕於道路。流離莫靖夫閭閻。而後籌補苴之術。下蠲緩之令。為形格勢禁之舉。謀假仁市惠之方。噫。本先撥已。國胡由治。然則膠柱鼓瑟。不能以發音。張琴改絃。抑豈遂中律歟。刻舟求劍。不能以獲濟。破觚為圓。抑豈足有成歟。夫所謂本計者。非異術。非他道。非繁重難行之事。非高遠難企之程。要唯是養民而不累民。教民而不惑民。捍衛吾民。而不擾害吾民。斯已耳。養民維何。曰薄稅賦。教民維何。曰崇學校。捍衛吾民維何。曰選將材。肅軍政。度支告匱。由於縻費無節。誠使量入為出。藏富於民。則國家罷聚歛之臣。寰宇即享綏豐之福矣。衣食足而禮義興。飽煖逸居。大可憂也。固宜慎簡師儒。宏開講舍。以為正人心厚風俗之基。而封圻大吏。猶慮其牖啟有所弗及也。必時時考核而督責之。凡吾統轄之郡縣。皆良有司賢牧令。而吾民之趨向自端。囂凌盡泯。彼傳教之西士。又焉能肆其簧鼓耶。民得所養。民得所教。而不可無以衛民也。是在規復營制。化勇為兵。?額添餉。以時訓練。邦本其固矣哉。難之者曰。邊患海防。為當今要務。釐卡烏能撤。教堂烏能廢。鄉兵團勇烏能裁汰歟。曰民失所養。是失所教。而徒恃兵以衛民。獨不慮兵為民困乎。且家給人足。眾志成城。民盡兵也。征調之煩。不如防守之逸也。為民上者。刻刻以赤子蒼生為念。而珍惜其脂膏。聰明其耳目。保護其室家田里。天下之民。有不尊君親上。慷慨同仇者。豈人情哉。漁者匠者浚河者種樹者醫者。皆知本計者也。乃治國者。反於民而昧之。噫。本先撥已。_
杜漸防微疏|倭仁|HCJSWXB_RAO_1881|卷九治體三政本上|臣等恭閱邸抄。本月十四日。御史劉毓楠奏請崇尚節儉屏絕浮華一摺。奉　　上諭逆氛肆擾。兆姓流離。正君臣交儆之時。豈上下恬熙之日。我　　　兩宮皇太后。痛　　　山陵未安。民生未奠。孜孜求治。宵旰不遑。所有內廷供奉。業已隨時酌減。爾內外大小臣工宜體此意。及時振作。共濟艱難。毋蹈奢靡之習。貪耳目之娛。用副朝廷崇實黜華無敢戲豫之至意等因。欽此。中外臣工。祇承　　訓誡。自罔不力求儉約矣。而臣等猶有過慮者。　　皇上沖齡御極。智慧漸開。當此釋服之初。吉禮舉行。　　聖心之敬肆於此分。風會之轉移即於此始。則玩好之漸可慮也。游觀之漸可慮也。興作之漸可慮也。嗜好之端開。不惟有以分　　誦讀之心。而海內之仰窺意旨者。且將從風而靡。安危治亂之幾。其端甚微。而所關至鉅。可無慎乎。方今軍務未平。生民塗炭。時艱蒿目。百孔千瘡。誠如　　聖諭。正君臣交儆之時。非上下恬熙之日也。伏願　　皇上恪遵　　慈訓。時時以憂勤惕厲為心。事事以逸樂便安為戒。屏玩好以節嗜欲。慎游觀以定心志。省興作以惜物力。凡　內廷服御一切用項。稍涉浮靡。概從裁減。雖向例所有。亦不妨量為撙節。如是則外物之紛華不接於耳目。詩書之啟迪益歛夫心思。將見　　聖學日新。　　聖德日固。而去奢崇儉之風。亦自不令而行矣。_
條陳時政疏|李棠階|HCJSWXB_RAO_1881|卷九治體三政本上|奏為條陳時政之要以期致治戡亂仰祈　　聖鑒事竊臣病伏鄉里將二十年怔忡眩暈舊疾久未能愈而讀書自治之功未敢稍廢咸豐十一年十月間猥承　恩命　召令來京且有學養深邃方正老成之褒臣感激涕零倍深悚愧今趨赴　闕廷管蠡所及願為我　　皇上陳之　一曰端出治之本夫出治在君而所以出治者在人君之一心今海內沸騰生民塗炭誠刻苦奮勵之時也臣竊謂刻苦奮勵之實不徒在於用人行政而在於治心治心之要不徒在於言語動作而尢在於克己凡自私而惟便身圖自是而言莫予違皆己也欲克去之必如大學之格物而後己無所蔽此心之義理日明必如大學之誠意而後己無所容此心之權衡自定今　　皇上沖齡踐祚慎擇師傅誠為切要之圖顧　　皇上在書房左右師傅以經書導之以嚴敬事之輔翼匡正必有所益者回宮以後游息之時倘一涉於放肆恐書房之啟沃皆虛師傅之匡輔何濟臣愚以為　　　皇太后尤宜留神但使從容游衍無過拘䲢以養其天機斷不可使左右近習誘合游戲以即於匪彝杜漸防微似尤緊要至格物誠意之說發於太學宋儒真德秀衍義闡繹發明足資治理而我　　高宗純皇帝御批通鑑輯覽於治國平天下之方指示精切千古致治戡亂之力大?無出於此現在　　　皇太后聽政於上似可於暇時取此二書紬繹參考師古證今於時事必更有禪并求於　　皇上回宮時以此書之說切身指示更足培養德性資長見聞凡此皆所以養其本心閑其放心物格意誠之效並在於此出治之本端而後用人行政可得而言矣　一曰振紀綱之實國之所以立在紀綱紀綱之所以振在賞罰賞罰者人君鼓舞天下之大權必賞一人而天下勸罰一人而天下懲而後紀綱森然中外之大小臣工皆有所遵守敬畏而罔敢踰越今天下積弊已深痿痺已甚非痛除舊習大加振作不足以起沈錮而回元氣自去年大奸既去中外翕然外夷見而心折逆匪聞而膽寒轉移天下之機實在於此從此力為整頓凡所為澄敘官方整飭武備蠲緩租賦戢捕奸盜崇節儉慎刑獄等事　　上諭之所通行者嚴加查察文自督撫以下武自將帥以下其實力奉行者賞之任意延擱者誅之不容含混不容因循　朝廷之德意必使下流　國家之法令必使?達無中阻壅隔之患而後一體相聯貫注浹洽四維張而眾目舉中外氣象自煥然改觀矣不然者　朝廷第通諭使知大吏第轉行文告虛應故事粉飾具文上下之情志不通有司之蔽塞日甚立一法即多一弊增一防弊之人即多一作弊之人紀綱懈弛人鮮顧忌欲以平禍亂而致太平臣竊恐其難也__一曰安民之要今寇賊幾?天下十數年來日言平賊而賊反日多皆由民不得安之故也夫安民必輕徭薄賦而非擇循良之州縣則浮費日增必不肯減徭賦非擇廉幹之大吏則陋規不去亦無由得循良?大法而後小廉官清而後民安民不至變而為賊賊且可變而為民以皖豫而論穎毫汝光之間今日之賊皆前日之民也當其未為賊也錢漕之浮收困之差役之繁苛困之輸捐之不已困之雜派之暴急書役之訛索又交困之官視民如魚肉民視官如寇官之所為皆驅民為賊之事至捻匪焚殺?掠慘不忍言官不能衛民又禁民結團自衛民無以自存於是皆被賊脅從苟延旦夕而賊益蔓延猖獗不可制矣臣竊謂欲平賊必先安民欲安民必先擇廉幹之督撫潔己率屬裁革陋規州縣之清勤者獎之疲玩貪虐者斥之實心實力綏戢流亡嚴捕寇盜大吏之所為皆足以服逆匪之心而折其鴟張之氣則脅從既聞而思歸老賊亦聞而氣靡安民之實即平賊之本矣　一曰平賊之要古之行軍者必事權歸一而後足以聯臂指之勢必軍法嚴明而後足以作將卒之氣今皖豫之聞多放　欽差大臣分均勢敵不相統屬勝則爭功敗不相救彼此坐失事機賊因得乘間以肆其猖獗此事權不一之獘也至於督撫將帥平時不早嚴備臨變只有倉皇畏縮退避誤　國殃民迨至失守封疆罪狀昭著本應即軍前正法以申　國典而快人心乃僅止拿問解京?延時日又往往倖邀　寬典旋復擢用以致督撫將帥畏賊而不畏　　皇上各顧身命相習奔逃誰復肯出死力以紓　宵旰之憂者軍法不嚴勢必至此臣愚以為宜遵　祖宗舊制擇知兵公正之大員為將軍以左右參贊佐之督撫提鎮盡受節制　　皇上信任不疑嚴其責成而又明頒軍令條布宣告使知如是則生不如是則死舉從前逃官逃將隨地察實正法無赦主帥久無功者亦即治以軍法如此則一年之內而賊可滅即不滅而猶如今日之鴟張者臣知其斷不然也抑臣更有請者古今勦賊多誤於招撫明季可為深戒　　高宗御批通鑑於楊鶴余大成熊文燦等之主撫釀禍指斥痛切垂鑑千古?賊未有不大勦而肯受撫者亦未有窮凶極惡之首匪肯受撫者其受撫者皆愚弄我耳將帥非不知而甘受其愚以為可遂其挾賊自重之私而非實有為　國為民不顧身家之真意故脅從可撫首匪不可撫初為惡之首匪猶可撫而稔惡必不可撫近日屢撫屢叛者多矣此不可不痛懲而切戒者也大要事權一軍法嚴責有專任刑不逾時審勦撫之宜制臨敵之變皆無可推諉則將帥不畏賊而畏法士卒不畏賊而畏將帥功罪核實三軍有必死之心庶寇亂可平太平可望矣以上四條語雖分析理相貫注言戒矯飾事期實用似可為郅治之要戡亂之本焉_
端本清源疏|李?|HCJSWXB_RAO_1881|卷九治體三政本上|為端本清源以儆官邪而資治理。恭摺仰祈　　聖鑒事。竊觀近來各省督撫凡遇　奏參之案。與外參之?。往往耽延年月。希圖避重就輕。化有於無。巧為開脫。其人地步所以然者。平日瞻顧情面。而視屬員為世故周旋。一旦有事。不能不為之徇庇。而為屬員者。亦能恃此以侵漁百姓。殘害地方。每一蒞任。以饋送上司為急務。其奉公守法潔己事上者。百無一二。身家重而民命輕。苞苴急而公事緩。積習皆然。幾於各省一轍。如山西永濟縣知縣洪貞頤以經徵錢糧收多報寡被參革職。事在光緒五年二月間。至六年七月二十二。見諸邸抄該撫奏請開復。相距一年過半。始經審明確情。夫以收多報少之件。該縣所司何事。乃不能即行聲明。據情上達。而遲至年半始云賠繳。難保無已吞復吐之情。其間鑽營賄囑之處雖不可知。而時日既久。何術不能施也近年各省遇有奏參之案。往往故意遲延。巧為開釋如此。殊不知庇一貪縱之官。累及地方之民。范仲淹所謂一家哭何如一路哭也。夫刻薄其民而徵求無度。與監守自盜而傾吐於後。其害民等耳。應請　飭下各該督撫。嗣後凡遇被參之案。勒限半年。務得實情奏報。毋輕為開脫。以長無恥之習。毋過為徇庇。以受屬吏之蒙。實事求是。公而忘私。自能不蔽於明。不蔽於遠矣。總之於有獘中求無弊。其弊滋多。於不法中求守法。其法益壞。今日吏治之不能澄清。皆由此也。臣為整飭吏治起見。是否有當。伏乞　　　皇太后　　皇上聖鑒訓示。　謹奏。_
請修實政疏|倭仁|HCJSWXB_RAO_1881|卷九治體三政本上|奏為上天示警。宜修實政以弭災變。恭摺仰祈　　聖鑒事。本月十七日恭讀　　上諭。本日神武門內敬事房木庫不戒於火。亟應恐懼修省。寅畏　　天威等因。欽此。夫所謂恐懼修省者。非徒託諸空言。所貴見之實事。不知　　綸音布告。將姑為是說。飾一時之耳目耶。抑誠心感發。實欲見之躬行耶。躬行則力崇節儉。紛華靡麗必捐也。辨色視朝。逸樂宴安必戒也。從諫如流。改過不吝。忠言讜論必樂聞也。召對臣工。旁咨博採。民情吏治必周悉也。是之謂真恐懼。是之謂真修省。若惟是言焉而已。恐天心難格。而災變之來未易弭也。人情履患難則懼。懼則敬心生。處安樂則怠。怠則肆心起。故善始者繁。克終者鮮。皇上御極之初。　　　皇太后垂簾聽政。維時甫經變亂。兢兢業業。　　宵旰靡遺。薄海臣民。莫不欣然望治。近年以來。精勤之意稍遜於前矣。是以月食再見。冬雪愆期。本年次辛祈穀。烈風大作。禁城以內屢有火災。此固　　天心仁愛。不憚殷勤示警。使之慎始而圖終也。伏望　　　皇太后　　皇上常思時事之艱難。無忘庚申之憂患。不以恐懼修省為誥誡之虛文。而以恐懼修省行敬天之實政。庶災變可弭。祥和可致矣。臣愚昧之見。激切直陳。伏祈　　聖鑒。謹　奏。_
請及時防弊疏|王書瑞|HCJSWXB_RAO_1881|卷九治體三政本上|竊東南各省。肅清後已逾三年。元氣未復。興利較難。規模初定。防弊尤急。有目前未見其弊。因循焉則弊已滋。有目前漸見為弊。勤求焉則弊自絕。事原平易。不在矜?。治貴因時。亟宜擇要。謹就臣管窺所及。臚列各條。為我　　　皇太后　　皇上敬陳之。__一保甲宜及時舉行也。保甲之法。詰奸宄。遏亂萌。從前地方官果能實力奉行。髮逆捻匪。何由而起。而從前地方官行之頗憚其難者。?因戶口多。則稽查未能周?。公事多。則辦理又苦煩冗。非精明強幹之員。固才力有所不逮。自兵燹以後。各府州縣。其大者人數比從前十少五六。其小者人數比從前十少三四。人少則耳目能周。稽查較易。且人數既少。一切公事。亦因之而少。苟非性?安逸。儘可從容就理。此時果能認真妥辦。即將來生齒漸煩。公事較多。一切已有定章。自不至於掣肘。從此可以有舉無廢。是則綏靖地方。可為久遠之計者也。__一奸宄宜及時嚴防也。現在軍務未竣。而從前之從逆者。皆蒙　朝廷寬大之恩。准予自新。不復究詰。然此等從逆之人。固有本非甘心。迫於不得已者。至若質性本非馴良。從賊後又復耳濡目染。視人命為無足重輕。往往肅清以後。經大吏訪聞。民間控告。竟以捐錢從公。為之寬免者。彼方謂　　殊恩可以倖邀。銀錢可以贖罪。怙惡不悛。卒未回心嚮善。且其從賊多年。各有黨羽。聲氣相通。尤多叵測。縱可寬之於既往。豈可不防之於將來。地方官必須留心防範。實力稽查。於從前從賊之人。曾經訪聞確實。及控告有案。罰錢充公者。儻復不安本分。或藉端滋事。或形跡可疑。立即從嚴究辦。無稍寬容。是則於寬大之中。仍寓嚴密之意。於解散之後。仍防煽聚之虞。固目前之要務也。__一淫祠宜及時禁絕也。民間迎神賽會。婦女入廟燒香。本干例禁。承平日久。民有餘積。俗尚慆淫。往往歛錢聚眾。創建廟宇。名為義舉。結社燒香。名為善會。此風一開。竟有不僧不道。入廟說法。煽惑愚民。傳習邪教。地方保甲及衙門差役。藉此可以收受錢財。地方官漠不關心。任其自然而不禁。間有一二牧令。欲求整頓。而祠宇之設。相沿已久。風俗之壞。比比皆然。一旦欲掃除淨盡。幾乎駭人聽聞。深恐激而為變。不得不隱忍姑容。自兵燹以後。各城鄉市鎮。廟宇佛像。俱遭灰燼。趁此申明例禁。除社廟春秋報賽外。概不准別建廟宇。塑設佛像。庶根株永絕。無從借端生事。又目前急要之務。有關於人心風俗者也。__一城垣宜及時修整也。城垣之設。原以衛民。自承平日久。地方官輒視為尋常。任其坍塌而不顧。迨軍務緊切。力籌防堵。竭蹙興工。幸得完固。及肅清後。又復習為恬熙。不加保護。誠恐日久因循。又多傾圮。將來即議及修築。必因工費浩煩。難以設措。試思從前變起倉卒籌畫維難。正當趁此有基未壞之時。於鬆懈處培之使堅。缺損處補之使密。庶工省而費少。捍衛有資。民心自固。是亦地方之要務也。__一書差宜及時裁汰也。地方官衙門書差。原有定額。書吏中有經承。有貼寫。差役中有班頭。有散役。各有一定。此可以數計者也。而其身後辦事。為之畫策奔走者。卯簿上並無其人。此則不可以數計者也。若非於公事內營私舞弊。藉端訛索。何以存活。地方官豈能以一人之耳目。隨時隨事而自察之。現在地方甫就肅清。民事較少。銀漕正供。又經減額徵收。除身後辦事有干例禁者。仍行嚴禁外。於各房中額設較多之書吏。亦儘可酌量裁汰。並詞訟簽差後。不得更有添差改差名目。至於徵收銀漕。所有糧書漕總收記書吏及巡查等差。俱應酌減。不得再沿舊習。是當戒於從前騷擾之弊。而目前所宜急除者也。__一釐捐宜及時整頓也。自軍興多年。無從籌款。不得已借資民力。封疆大吏。豈有不仰體　　聖意者。必謂釐捐之無一非弊者謬也。然竟謂釐捐之一無所弊則不可。各省釐捐。在省局總辦者類皆司道大員。固宜隨時慎重。弊絕風清。由省城而各府各州縣各鄉鎮各釐卡。各有委員。雖經各大吏擇人而任。然其中已難保無喜事之人。漁利之習。自委員而下。各局各卡各有司事。自司事而下。各局卡各有書差。謂其中皆係安分守己。實心辦事之人。尤未敢信也。釐捐之弊。最忌偷漏。於通津大路。設卡抽收外。各處支港汊河。設卡殆遍。謂如是而後可以收其利。不知如是則適以滋其弊。?所謂利弊者。當通大局而計其得失。非僅執一隅以杜其趨避也。偷漏之原。半由於司事書差之貪婪。往往於正稅之外。多方需索。則情有不甘又出於委員之怠惰。遇有商船到卡。不肯親目查?。任聽司事書差之留難而不顧。竟有自朝至暮不能放行者。則勢又苦其不便。情既不甘。勢又不便。安得不思偷漏乎。然則禁偷漏當先禁司事書差之需索。委員之怠惰。是所以清其源也。不清其源。但遏其流。凡偏僻處所。皆設卡以伺之。一卡有委員。有司事。有書差。則各有經費。而偏僻處所。一日所抽之捐。不足以供一卡一日之用。則仍於通津大路所設之卡。支取接濟。即使毫無偷漏。而以目前添出之經費。較從前漏收之商稅。恐亦不甚懸殊矣。且弊有法之所及防者。有法之所不及防者。商船往來日久。與各卡司事書差。漸多熟識。竟有彼此勾串。以多報少。至偏僻處所。耳目所不及。竟可以得賄放行。合數十船之貨。逐一抽之。正額本屬無幾。儻有一二船之貨。私自走漏。所得更不足以償所失。至釐捐章程有漏稅者。查出後或罰十倍十餘倍。所罰之款。除提出充公外。悉賞給查出漏稅之人。於是皆以為利。遇有商船叢集。河道壅塞之時。來舟丁不能徑至卡前。先於市梢港口停泊。聽候查驗。而巡查書差。捕風捉影。假公濟私。輒指為漏稅。以冀罰款之可以肥己。夫多一卡多一費尚可忍也。多一卡多一費並多一弊。不可忍也。罰十倍罰十數倍悉以充公。尚可為也。罰十倍罰十數倍。名為充公。實則營私。不可為也。為今之計。於各府州縣地方。體察情形。凡偏僻處所。可以裁撤者。悉令就近歸併。以節經費而杜私弊。並責令各卡委員。於貨船到卡。親自稽查。不准稍有需索留難。儻有勾串私放。及意圖肥己。指為漏稅者。從嚴懲辦。至罰款務須平允酌減。一律歸公。不准另有賞給。以絕營私。再釐捐一項。取之即毫無弊端。用之豈漫無節制。錢糧正供。俱有定額。而挪移侵吞。尚有流弊。?於抽釐本無定數。應令各士於每月收稅若干。經費若干。逐款申報該管釐局。即將各卡出入清數。按月申報省局。於收支各款。可否　飭下戶部。明定限期。造冊彙報。如有款目不清。收支各項。前後大相懸殊者。行文駮查。並逾限不報者。作何議處。庶不致漫無稽考。於捐務益昭慎重矣。以上各條。或深戒從前之非。亟宜振作。或恐貽將來之患。急為防維。既平易而可行。貴及時而自勉。臣前在籍年餘。於地方情形。或目見耳聞所及。竭千慮一得之愚。是否有當。伏乞　聖鑒。謹奏。_
請固人心以弭天變疏|倭仁|HCJSWXB_RAO_1881|卷九治體三政本上|奏為思患豫防。宜設法迅掃賊氛。以固人心而弭天變。恭摺仰祈　　聖鑒事。臣竊維今歲秋間。星象兩次示警。　　皇上仰體　　　皇太后之心。惕厲憂勤。孜孜求治。大小臣工亦皆恐懼修省。共挽時艱。數月以來。人心尚稱靜謐。前因直隸山東騎馬賊之案。層見疊出。迭奉　　諭旨嚴拏懲辦。各地方官仍未認真搜捕。甚至有聞其入境。遣人說和。給以銀錢。希圖不在本處生事者。於是該匪往來滋擾。漸次橫行。其始不過於早晚間攔途搶劫行李。日久則肆無忌憚。愈聚愈多。焚掠村莊。戕官陷陣。皆由州縣平日敷衍了事。釀成禍端。察其情形。實堪痛恨。此次大名之亂。又因都統遮克敦布辦理不善。致令投誠匪黨。開言滋疑。突圍而出。該都統咎有應得。已在　　聖明洞鑒之中。似此僨事劣員。應即撤回。不令帶兵。庶免一誤再誤。直隸按察使孫治奉派出省勦賊。所帶兵不過千名。昨聞又派京員調神機營兵三千名前往會勦。諒茲烏合之眾。不難指日蕩平。惟聞此股匪徒?裂之後。沿途裹脅不下七八千人。現在冀州南宮俱有賊巢。距京僅五六百里。非?期撲滅。萬一寇氛逼近京畿。根本重地。稍有動搖。其患尚可言哉。臣以為切近之災。斷斷不可輕視。應請　　明降諭旨。　　命僧格林沁即日統帶大兵。馳往大名督勦。該大臣軍威素振。可以先聲奪人。如南方軍務尚緊。未能兼顧。即由該大臣酌派妥員分兵馳勦。自足以寒賊膽而壯軍威。再臣聞現任山西按察使王榕吉。前任直隸州縣多年。該員老成練達。素得民心。曾以大名道督辦軍務。著有成效。該處團練無不樂為之用。可否將該員暫行調赴直隸。幫同督勦之處。恭候　　聖裁。抑臣訪聞大名一帶。窮民甚多。保衛地方。尤以固結人心為第一要務。所有被難各處。即請飭統兵大臣確切查明。將無力完繳錢糧者。概行豁免。迅即刊刻謄黃?行曉諭。小民具有天良。感激格外　　鴻慈。自不忍於從賊。即有被賊裹脅者。亦可解散矣。至不得已而用兵。先嚴紀律。明臣戚繼光勳猷卓著。總由令出惟行。尤在文武員弁同心協力。庶有成功。所謂師克在和也。近來武弁氣習日壞。平時徒事嬉游。臨敵?多退縮。往往見文員衝鋒失利。不肯救援。前次大名道秦聚奎之陣亡。半由於此。並請嚴定武弁處分。倘仍畏葸逗留。或坐視文員之死。不肯一救者。訊明重治其罪。庶武弁知所警懼。而眾志自可成城。固人心即以弭天變。誠為今日之急務也。臣為思患豫防起見。是否有當。伏乞　　皇太后　　皇上聖鑒。謹　奏。_
論開言路疏|謝濟世|HCJSWXB_RAO_1881|卷九治體三政本上|臣聞治政在於求言。求言期於聞過。與其?求諸有官守之人。不如專求諸有言責之人。而欲收開言路之利。且先除開言路之弊。夫開言路何弊之有。告密是也。古之帝王。冕旒蔽目。?纊塞耳。惡至察也。語云。水至清則無魚。人至察則無徒。自後世有密奏之例。小人多以此讒害君子。首告者不知主名。被告者無由申訴。上下相忌。君臣相疑。無論捉影捕風。將無作有。就令情真事實而臣子陰私小過。亦非君父之所樂聞。恐虞舜好問好察。非此之謂也。請自今除軍機外。皆用露章。不許密奏。即或論列宮壼。指斥乘輿。如唐魏徵之於太宗。後人美魏徵之能諫。未嘗不美太宗之能容。君子之過也。如日月之食。過也。人皆見之。更也。人皆仰之。安用密為哉。至於有言責者。臺垣是已。內而六卿。外而督撫提鎮。皆有官守。所條陳者。任內之事。所舉劾者。?下之官。惟六科十三道職銜。雖有部省之分。而天下之事皆得條陳。天下之官皆得舉劾。今恐言路不開。舍科道而問之督撫提鎮及藩臬。猶御膳不調。舍尚食而問之尚衣尚寶及百執事也。臣愚以為言路當仍責成於科道。其責成奈何。一曰嚴不言之罰。古者君有過而臣不匡。其刑墨。御史拜官百日而無彈文。謂之辱臺。近世居此官者多巧宦之徒。或更變舊章。或敷陳細事。以塞譏評。或發摘孤立之小吏。或排擠失寵之大僚。以示風采。甚有其冠而箝其口。歷俸數年。坐致大位者。蘇軾曰。養?所以捕鼠。不可以無鼠而養不捕之?。畜狗所以吠奸。不可以無奸而畜不吠之狗。似此言官。或放歸田里。或改授閒曹。則人知所懲矣。一曰恕妄言之罪。凡章奏而言祥瑞者。佞人也。言利孔者。小人也。皆宜罷斥。此外上者補袞職之闕。次者論君側之奸。又次者陳朝政之失。言而當。褒美之。言而不當。亦優容之。雖其中有結黨挾。形跡可疑者。亦宜給之冠帶。不宜加以僇辱。何者?私負國之人。縱免於國法。難免於清議。縱免於清議。難免於鬼責神糾。寧可有漏網之人。投?皇天后土。不可有僇辱言官之事載之史冊也。如此則人知所勸矣。既立臺垣。勸懲之法。又當除文字忌諱之禁。臣嘗讀尚書。見禹?周召告君之詞。毫無忌諱也。漢唐宋元猶無之。至明洪武時。始有極盡歸化一百六十六字之禁。然而明祖享國絻三十年。傳世不三百年。則忌諱之無益明甚。豈惟無益而已。言路之閑。實由於此。何也。紙上所書凶咎悔吝之字。且忌諱之。身上所作凶咎悔吝之事。未有不忌諱者。無心失檢且然。何?有心寓刺。泛論曲諷且然。何?直陳切指。片言隻字且然。何?連篇累牘。上既示其意。下誰敢攖其鋒。此所以諛?成風。謇諤絕響也。臣請自今表奏。及鄉會試出題。皆不拘忌諱。行見嘉言罔伏。且使天下後世。謂我乾隆為寬大之朝。豈不盛哉。臣所謂開言路者如此。若　　皇上必欲為堯舜之君。復斯世於唐虞之盛。莫若於大學中庸求之。大學言格物誠意正心修身。中庸言慎獨致中和達德行達道。聖功王道。莫要於此。莫備於此。舍此而別求平天下之道。形未端而欲影正。源未潔而欲流清。以博覽廣聽為求言。以察言觀色為知人。以親庶官理庶務折庶獄為勤政。臣恐其為漢唐雜霸之治。而非二帝三王之治也。_
重農抑末去奢崇儉劄子|黃炎|HCJSWXB_RAO_1881|卷九治體三政本上|為重農抑末去奢崇儉以裕民生以厚民俗事。竊惟聖王在上有三年九年之蓄而教化行風俗美者。為能重農抑末去奢崇儉也。古者士出於農而工商不與焉。左傳載晉之商人木車韋藩。曰雖有澤車華服。不敢與士君子齒。其重農抑末也至矣。夫農人霑體塗足。而得與於論秀書升之列。商賈居積致富。而不齒於衣冠大雅之林。此古道之所以厚也。古之公卿大夫車不雕琢。器不刻鏤。躬行儉樸為庶民倡。至於冠婚喪祭燕享服食。皆有數制。民之犯禁者。有常罰焉。此去奢崇儉之要道也。後之循吏。如張堪之闢土勤耕。召信臣之作陂溉田。韓延壽之導民禮讓。黃霸之力行教化。以及許荊之守耒陽也。婚姻喪紀。皆有制度。仇覽之長遂亭也。果菜雞豚。皆有限制。是皆為天子牧養元元。以實心行實政者也。恭惟我__皇上聰明睿智。進退百王重農之典屢行。崇儉之訓備至。所為斯民計者。未嘗一刻釋於懷焉。是惟專其責於督撫大吏與親民有司。體__皇上之心以為心。設誠而致行之。以裕民生。以厚民俗。登一世於阜成。而開萬年有道之治。端在此矣。謹　奏。_
陳豫省官民情形疏|倭仁|HCJSWXB_RAO_1881|卷九治體三政本上|奏為臚陳豫省官民實在情形。請　　旨嚴加釐飭以固邦本而弭盜源。仰祈　　聖鑒事。竊思民為邦本。食為民天。自古未有民不安而能致太平者。亦未有食不足而民能安者。欲安民而足食。惟在於州縣之約己寡求。愛民如子。欲與聚而惡勿施。而欲州縣之潔己愛民。則必由督撫之正己率屬。刻苦認真。去浮文而舉實政。今之州縣。廉俸已罰扣無餘。而上司之供應。幕友之修金。事劇用繁。縻費不可勝數。其必取之民者。亦勢所使然。特是習氣太深侈費無節。催科益亟。罔顧民艱為可痛耳。河南自咸豐三年以後。粵匪繼以捻匪。殺戮焚掠。到處已?。室廬皆無。?藏奚有。為州縣者賊來則倉皇束手。賊去則泄沓自如。積習相沿。誅求無厭。至稍稱完善之區。則錢漕之浮收日增。雜派之訛索愈甚。捐輸不已。雖數十畝之地戶皆勒之。抽釐不已。雖百餘千之本錢亦及之。書役乾沒。劣紳侵蝕。名為軍餉。實則中飽。團練則官皆不願。恐其聚眾抗官。阻抑於平日。及被賊擾害。官又不能衛民。民乃自行團練。官亦無可如何。其閒良莠不齊。或恃眾滋事則罪盡歸之民。誅之戮之。而不問官之失。故官以民為魚肉。以上官為護符。上下相蒙。侵漁無已。哀哀小民。何以堪之。其不變而為賊者幾希矣。臣本河南駐防。親友之來京者。目擊其事言之傷心。官民之情形如此。何以定寇亂而致太平乎。竊謂　朝廷不能盡擇州縣。而必須慎擇督撫大吏。嘉慶年閒姚祖同為河南巡撫。盡裁陋規。絲毫不取。每出則自備餅?。供應全無。州縣之貪劣者。參?不貸。司道以下。皆為斂戢。民閒思慕至今。今誠擇如姚祖同者以為巡撫。革除苞苴。無取於屬員。則屬員既無所挾以為恣睢之計。大臣法。小臣自廉。天良具在。誰甘為不肖之人。由是黜陟必當。查察必嚴。錢漕之浮收。去其太甚。雜派之煩苛。徹底一清。有忠　　君愛民之真心。必有調劑中和之善術。近聞兩江等處。如曾國藩沈葆楨李鴻章李續宜吳棠諸臣。皆能如此。故地方軍務。日有起色。蓋必如此而後官民一體。指臂相聯。掃除廓清之功。當指日可待。方今國用支絀。軍餉匱乏。必於正供之數完善之區取之。而臣云爾者。非敢為迂論也。孔子言道國之要。曰節用而愛人。使民以時。孟子告齊梁之君。曰行仁政。曰薄稅斂。聖賢豈為此不切之論。良以惟此為根本之計。切要之圖。足以撥亂而反正耳。外此補苴張皇。總屬苟且。顧目前而忘遠●。騖小利而釀大害。如大學所謂以利為利。菑害並至者。誠不可不深長思也。顧河南今日官場之錮習。祇曰民刁詐。不曰官貪庸。祇狃於恐民之抗官。而不思民之所以抗。與官所以致抗之由。牽聯膠固牢不可破。惟在　朝廷講求本計。認真釐剔。再嚴飭撫臣實力振刷。絕瞻徇回護之私。去因循含混之弊。州縣之清廉愛民。能去雜派減浮收者。破格優賞。否則立予嚴罰。大吏察州縣。　朝廷察大吏。實心實力。務挽積習。勿虛應故事。勿徒行文告。庶幾民困可甦。民心自固。寇亂之源。亦由是可弭矣。前月十五日流星示警。恐係民不得安之象。請一併飭下各省督撫加意撫卹萬姓流離。以消災變。是為至要。臣愚昧之見。是否有當。伏惟　　聖鑒。謹　奏。_
書李毓昌傳後|管同|HCJSWXB_RAO_1881|卷二十一吏政七守令上|江蘇候補知縣李毓昌。以冒賑欲揭山陽知縣王伸漢。伸漢使僕包祥與毓昌僕李祥顧祥馬連升。謀縊毓昌。以死事敗。　　仁宗震怒。殺伸漢包祥。及淮安知府土轂。寘顧祥馬連升於極刑。而命押李祥至毓昌墓。摘心祭之。天下稱快焉。石士先生為是傳言之詳矣。夫山陽事已為定獄。世雖有異辭無足取。愚獨怪李君正人。而一旦死於四僕之手。彼包祥不足論矣。而餘三人者何自而來與。嗚呼。士辛苦得一官。不必矢心為俗吏。而長官親戚薦僕無算。是猶率數十百之虎狼。出山林入城市。縱之則食人。饑渴之則必反而噬其主。曷足怪哉。曷足怪哉。元和顧問蘋嘗謂同曰。古時大家僕皆粥身。主人殺之無抵罪之法。故僕隨主勢為盛衰。無敢肆也。今則朝去暮來。視主家如傳舍。士商工賈。易姓名雜其間。是直白日之盜賊耳。攫金足則去矣。而主人者受其害而無如之何。吾嘗擬一法。願隨官者即同粥身之家奴。主人殺之置不問。如此則貴賤之分明。而廉恥之道立矣。澗蘋此言。其亦有激而云然與。_
致廣順但雲湖[書]明倫十二則|胡林翼|HCJSWXB_RAO_1881|卷二十一吏政七守令上|一貴州知府。有自理地方。則詞訟案件。首當盡心。盡心之道。莫如使蠹役無所藉手。擬放告日。當堂收呈。或准或駁。即時批明榜示。已准者具呈時兩造均到。即諭令批呈事畢。本日即為訊結。無庸差喚一被告未到。查非顯然犯法。不致逃匿之案。即於呈尾批令中證約鄰。轉飭被告。定於某日某時。自行赴質。以免差傳。並聲明逾限不到。立即差傳原告。不到即行銷案。一必須差喚之案。分別道里遠近。人數多寡。事由難易。限以到案日期。收呈之日。即時出票籤差。詞訟案件。一票一差。逾限不到。將差分別懲處。仍自立號簿。每日稽查。一中證不干緊要。即行刪除名姓。仍標明某某不必到案字樣於差票中。總求少喚一人。即可保全一家。中證有未盡到。而案情已無遁飾。可結即結。不使拖延。至呈詞已準者。?期必審。不準和息。一差票內擬粘連章程數條。如不準?練。不準私押人證。多帶白役等弊。使鄉愚一目了然。則棍蠹之恐喝訛索。庶可少戢。人到不問何時。立即稟明。不得在外羈押。致滋勒索。且免在城訟師代為設法。如差人不如限到城。及到城不即稟到者。如何盡法懲差準。被害人鳴鑼喊稟。或當堂面稟。即能明察無遺。一貴州白役最多。石阡一府。最僻最瘠。白役尚數千人。此外各府。已可概見。似可約留十餘人。及數十人。并榜示鄉城。載明榜上無名。均非官役。留者籤分名次。以次差遣。仍令五人互結。取具連環保狀。以免逃匿。其裁汰之散役。不致別滋事端否。有緊要大案。須差之時。不致為差役所動搖否。一命案之擾害閭閻。其禍尤烈。擬命案到後。即刻查問初供。不分風雨早暮。帶仵作刑書皁役各一名。轎夫四名。馬一匹。路遠或被褥。及鹽菜飯食一肩。近則刪去。共不得逾十名。每名自發飯食錢文。家人差役。一概不帶。一切陋規。概行禁除。所帶夫役仵作即隨身傍。可免在外滋弊。兇手飭差同鄉約鄰證挐送。酌量優賞。自盡及希圖拖累之案酌予懲處。似於地方可免滋擾。惟緝挐兇手。如何而能迅速。無誤程限。尚須隨地審察。一盜案與其用捕。不如用民。捕利盜之財。則匿之惟恐不深。民惡盜之害。則除之惟恐不盡。然民恨賊。而每畏賊。非畏賊也。畏官耳。送賊需費。又不即理。苛求細故。問擬擅殺擅傷制縛諸法。又或賊口誣攀。事後報復。種種刁難。恩賊仇民。則除害而先受害。惟有裹足不前。忍氣吞聲而已矣。誠能予民以制賊之權。洞察民隱。力除陋習。仍嚴防挾嫌妄挐誣陷等弊。則盜風亦當少息。一昔人言民不畏死。奈何以死畏之。況我　朝深仁厚澤。大德曰生。內外問刑衙門。均以民命為重。殺人且不死。而盜賊更無論矣。彼知破案而罪不過如此。則其膽益壯。昔漢帝治盜。使盜自相捕斬。而紀文達說部中。載一婢主使工作尾綴盜後。盜返即返。盜行即行。天未明而盜已委棄所?贓物。此誠知盜賊之情狀者矣。可否仿其意以偵察窩頓。一保甲團練。第一良法。亦可為第一弊。政何以使城鄉軍民。不費一文。不見一役。而自能成功。一苗民之刁詐者。須加嚴處。而江西四川湖廣客民之百端盤剝。實為大害。何以兩得其　共知感懼。一州縣公事。有廢弛蹋茸不振者。何以作其氣。其例設循環簿。向歸?道提查。知府可否一并提查。此外有何鼓舞歆動之法。如何而可按期催結。照例遵行。以上各條。皆入仕淺陋之說。總之勤快耐煩。而民之枉費錢文者必少。或疑如此則煩難瑣碎。不知官果能刻刻以懲?愛民為念。則期月之後。獄訟自然少息煩難瑣碎。正以求簡便法門耳。愚昧無知。伏乞分條訓誨。永為遵守。__　_
京員津貼擬籌正名之?開支摺|張之洞|HCJSWXB_RAO_1881|卷二十七戶政二理財下|為京員津貼。宜籌正名之道。擬請指撥外?作正開支。仰祈　　聖鑒事。本年四月戶部。因言官條。　奏議。以京員津貼。令各省關提解外銷之?。奏准咨行到晉。當飭司道于藩鹽兩庫。籌動外銷公?。於十月內全數解訖。咨明戶部在案。竊維京秩清約。上軫　　皇慈。此體恤?臣之　　渥恩。即澄?官方之本計。至於籌津貼而不毫正?。具見計臣苦心。特是愚臣管窺尚宜詳議何也。　京朝賢士大夫每自矜重。此項責以不報部之?。便不能一一問所從來。?目渾淪。於受者有不安。一也。取給外銷。情間?欠助。勢必省省發書。年年告濯。婉言敦趣。略法言情。以春秋之主人。而恃監河之分潤。於政體有不肅。二也。所以巨?一旦呈解出竭力措畫。有如發其私藏於外省。籌解者有不願。三也。部臣原定二十六萬之數。已屬竭力搜羅。然散之?僚。所增無幾。不能贍其身家。豈能如部臣所言。繩以峻法。砥節廉之本意有盡。四也。不特此也。既非庫帑。難以考成。創辦之始各省已未必踴躍爭先。寖假而逾期。寖假而缺額。五年以後。必減其半。少給則　朝廷為口惠。墊發則司農為漏?。於●度支者有不便。五也。議者或謂經支正?。最為正大堂皇。不思財用方艱。諸務省嗇。偏重一端。殆難輕議。臣竊本部臣維獲正供之意。更為推闡而疏通之。以為欲使名正而定。莫如作正開支。欲加支?。而不傷庫儲。莫如指撥各?歸入正?。內銷指撥之有三。一曰釐金。取之奏案一成。一曰鹽務。取之雜課。一曰關稅。取之溢解。查各省釐金。皆有奏定外提一成。以備本省公用。其出?雖云外銷。其?實入為內案。不得與他項漫無稽考之外銷者。若於此一成內。酌提十分之二三。合各省計。已成巨?。按其報收之數。可知一成之數者所推。其原動此項者。或刪減。或改支。聽該省自為籌畫。此按一成之可捐者也。凡鹽務例設公項雜支。比取給於雜課。名目甚多。各省鹺政不同。大致要當不遠。以河東論。年額雜課。二十七萬餘兩。例提二萬六千八百餘兩。以充鹽官養廉部飯解費。及一切額設紙硃票簿酒筵衣廩花紅棚啟等雜費。庶吉士幫俸即出其中。亦居雜課之一成。若於此項外用不入撥之?。內亦提及十分之二三而移其原動。此?之暫緩者。責令鹽道撙節另籌。便可不勞而理。此雜課之可指者也。自去歲　飭下各關額外溢解。當已陸續遵行。夫非甫責其溢解。今又提其外銷。稍嫌其重。此項本在例定正額盈餘之外。正可移充。此用似可定一溢解之數。即以為津貼京員之數。在司榷者無大出入。當可不致為難。此溢解之可指者也。__通計各省關稅課鹽務釐金。歲入三千餘萬。核其一成。應得三百餘萬。就一成中提其十分之三。多則百萬。少可九十萬。十分之二亦可得六十萬。即將此次之酌提。定為應解之常額。惟釐額無准。成數視其收數。量分數批。隨同京餉解部。歸入正?核銷。有餘者留備推廣之用。斯則　朝廷養士。名正言昌。取之有名。稽之有籍。身受者不怍。督傕者不難。此法一行。經久不敝。而於部臣原議。亦帑項正供之意。適相符合。且為數多倍。原派各員分給。大可從豐。假使每員以五百金牽算。如部臣所擬一千四百員之數。亦止需七十萬金。所餘尚多。既無寠貧內顧之憂。必有　國而忘家之報。其以國用歲出數十萬。其視於虛伍之餉糈。冗員之薪水。有司之虧欠。又蠹吏之侵漁者。不知凡幾。若其　　九重禁近之清班。六曹政事之總匯。尚可以激揚士風。裨益治理。雖多費帑金。亦不當惜。?乎籌之在正供以外。取之僅十分之三。不過量節濫支。稽除中飽。豈有合九海關。十四大省八鹽運司道之全力。而不能辦此者哉。臣身處貧疆。愧無理餉之策。亦何樂建議以自困。特以朝局所關。今幸　沛此非常之　　恩。值此極難之會。不能不更為之規美善而計久長。在部臣自不肯存竭澤之心。在疆臣宜深明無外之義。各省大吏諒有同心。　再查戶部原擬京員津貼之數。自數十兩至二百餘兩止。為數頗廉。若以官品為差。則翰林院編檢等官。所得定有限。即科道較有增益。而最優之數。亦復無多。竊惟翰詹之官。乃國家儲才之地。必使譽望清重。心力寬閒。可以覃精稽古。討論朝章。講求經濟。以備異日公卿之選。且部曹尚有養廉飯銀印結費。而翰詹無之。若編檢居五品之班。不得以階級論。至於台諫之職。所司較煩。費用較廣。尤?峻其行檢。養其風稜。然後能正色紏繩。無所瞻顧。故翰詹職雖閒而用遠。科道位不尊而責重。惟此四項。必宜加優。計京官用度即十分刻苦。日須一金。歲有三百金。始能勉強自給。中資以上。員數不多。計編檢約二百人。科道八十人。即每員歲給三百六十金。所增不過十萬。戶部原派不敷。儘可加摺。如臣此次摺內所籌。則更可加多。可至五百金左右。伏乞　　?部酌核。從優定議。至此四衙門加給之數。無論定議時。出之內銷。出之外銷。均屬易辦。一聽部臣派撥。三晉雖貧。願比大省。但使　朝廷多得一賢才。台垣多抒一讜論。其利亦已大矣。合併附片上陳。伏乞　　聖鑒。謹奏。__	津貼京員章程__一四品以下六品以上滿漢京堂通政使司副使大理寺少卿詹事府少詹事太常寺少卿太僕寺少卿鴻臚寺卿順天府府丞國子監祭酒內閣侍讀學士翰林院侍讀學士侍講學士左右春坊庶子通政使司參議光祿寺少卿六科給事中欽天監監正太醫院使翰林院侍讀侍講司經局洗馬鴻臚寺少卿各道監察御史左右春坊中允國子監司業太醫院院制欽天監監副左右春坊善以上各員每年給津貼銀二百四十兩科道有?城差者每員年加給銀六十兩起居注滿漢實缺主事內閣侍讀翰林院修撰編修檢討以上各員每員年給津貼銀一百六十兩內閣滿漢實缺中書滿漢候補中書由進士舉人考取者各部七品小京官以上各員每員年給津貼銀一百兩自通政使司副使至七品小京官各員應給津貼銀兩均由各衙門造冊具文赴戶部彙總領回由各衙門照數分給翰林院庶吉士已向有?俸毋庸再給津貼__一宗人府實缺理事官副理事官經歷滿漢實缺主事六部理藩院滿實缺即中員外郎主事以上各員均毋庸分別出身宗人府候補理事官副理事官主事六部理藩院滿候補郎中員外郎主事由廕生進士舉人恩拔副優歲五貢出身及　　特旨恩賞者漢郎中員外郎主事無論實缺候補學習凡由廕生進士舉人拔貢優貢副貢出身及　　特旨恩賞者每員給津貼銀一百六十兩以上各員應領津貼銀兩由各衙門先按應領員數銀數造冊具文赴戶部彙總領回再由各本衙門堂官按照應給津貼各員分別職掌才職辦事若何定為三等再按本?所領銀數以別等之上次定津貼之多寡按員分給__一京員應領津貼每年不計閏月分作三次於四月八月十二月放給各衙門按照奏案應給人員造列清冊限於三月七月十一月底送戶部戶部限於次月初五日以前咨送吏部磨對十五日以前送回戶部戶部按冊核算銀數分定日期行文各衙門按期派員出具印領赴戶部彙總領回照章分放__一應給津貼人員凡典試督學坐糧廳寶泉局各倉監督三庫司員殺虎口張家口稅差均以奉　　旨之日即行停給本?領項差竣回京無論在何月日本局概勿庸分給入於下?起給__一各衙門開缺告假銷假人員應扣日期如頭次係三月底造冊四月開放凡補缺銷假在三月初一日以前以開缺告假在三月三十日以後者均准分給其補缺銷假在三月初一日以後開缺告假在三月三十日以前者即將本員全分扣除其二次三次放給日期均照此扣算__一曾任實缺人員無論由何項開缺現以候補者其未補缺之先概以候補論滿員丁憂向不開缺即以實缺論曾任道府人員分部行走者無庸給__一放給津貼概以京平分放每百兩應扣六兩平餘統提歸公仍由戶部飯銀處存儲備用__一戶部每?年終將收放各?平扣並數目開具簡略清單奏銷一次限於次年開印後具奏_
請免米穀釐金摺|潘霨|HCJSWXB_RAO_1881|卷二十七戶政二理財下|竊維　國計民生。不外養民理財兩端。民以食為天。而米穀乃日需之物。財為釐所出。而徵榷有應免之條。我　　皇上軫恤民艱。凡有被水被旱省分。靡不　　特沛綸音。立施蠲賑。固已仰沐　　恩膏。咸登?席。惟是臣忝任封疆。視民疾苦。區區愚誠。猶欲稍竭芻蕘。冀推廣夫善治。請為　　　皇太后　　皇上陳之。伏查江省兵燹之後。元氣未復。去歲迭被水災。民居蕩析。蒙　　　皇太后軫念災黎。於　節用推恩?內。分撥賑濟。並督臣及前撫臣力籌撫恤。導其謀生。究之閭閻素匱。重以偏災。邊氓困苦。未獲驟甦。臣自奉　　恩命。由江入湖口抵省。瀕湖數日間。詢問民情。咸以釐金為言。且?窮民貿易。沿途局卡留難。惻然傷之。及抵任受篆。查詢抽釐章程。自咸豐初年設立以來。籌濟軍需善後及協撥各餉。實為財賦大宗。而米穀亦照例抽收。行之數十年。相沿已久。尚無異言。惟米穀一項。咸同之間。價值翔貴。一石值銀數兩。故米每石抽釐貳百文。穀每石抽釐一百文。迨海內肅清。米價漸賤。以平時米一石價二千文。穀一石價一千文計之。米賤而釐金未減。不啻什一之徵。其宜免者一也。米穀產自田間。欲農民清完賦課。復從而榷其釐金。雖無重徵之名。實有重徵之實。其宜免者二也。米穀無一人不食。無一日不用。即無一人一日不賴。雖鰥寡窮獨。胥罹其害。餓莩溝瘠。職是之由。故浙江江蘇湖北等省。米穀釐金均已先後停止。獨江省至今仍循其舊。同為覆冒之民。若有向隅之苦。其宜免者三也。江省為產米之區。??運行出省。以資流通。自有徵榷。而商販裹足。百貨不通。米穀更形壅滯。故偶值災荒而戶口蕭索。流亡日增。與其臨時賑貸。何如豫為籌畫。以紓其剜肉補瘡之困。其宜免者四也。是此四者皆小民無窮之累致困之情。行路且為惻憫。矧職司民牧者乎。臣與藩臬兩司公同商議。意見相同。值此時艱。若任其困頓顛連。轉徙溝壑。匿不以告。實無以副　　聖主如傷之隱。紓小民日蹶之機。且釐金為不得已之政。屢蒙　　聖明洞鑒。　　諭飭核減。只以?撥各?。為數甚鉅。遂致遵行至今。臣亦明知度支浩繁。入不敷出。一旦裁免。頓少數萬之釐。或形艱絀。然[弊](幣)當去其太甚。事必急其所先。但求力完正賦。勸勉輸將。以此挹彼。或不至十分竭蹶。用敢瀝陳情形。籲懇　　天恩俯准。飭臣裁免米穀釐金。以上廣　　皇上如天之仁。下以革闔省未除之[弊](幣)。凡在臣民。實深欽感。從此民力充裕。然後勸課農桑。勤求吏治。衣食足而禮義興。將強悍之習漸消。禍亂之萌不作。是固邦本以自強。所損者少。而所益者多也。臣覆查洋藥自通商以來。?行內地。實為無窮之漏?。?綢為豪富所用。非與米穀可比。似不妨從嚴徵收。以杜游蕩侈汰之習。以懲棄本逐末之商。而藉以補釐課之不足。一轉移間。而貧富得所裒益。餉項不致有虧。是又在善為變通者也。容臣體查釐務。重加整頓。再行陳奏。所有江省民生彫敝。擬請裁免米穀釐金緣由。是否有當。伏乞　　　皇太后　　皇上聖鑒訓示。謹奏。_
請禁鹽務河工侈靡錮習疏|賀熙齡|HCJSWXB_RAO_1881|卷二十七戶政二理財下|奏為請　　飭禁鹽務河工、侈靡錮習、以裕　國計而阜民生、仰祈　　聖鑒事、竊惟量入為出、籌國之常經、崇儉黜奢、保邦之要務、欽惟我　　皇上躬行儉約為天下先、　　御極之初、　　恩免各項錢糧、不下數千萬之多、歷年偶遇災傷、蠲賑兼施、至優極渥、現在河務軍需、厥費孔繁、我　　皇上不惜屢發帑金、以期衛民生而安　國本、部臣酌籌經費、自可匱乏無虞、惟是圖匱於豐、必需崇實、理財制用尤重節流、臣伏查康熙年間、大學士張玉書所紀　國初錢糧數目、云順治八九年間、歲入額賦一千四百八十五萬九千有奇、而歲需諸路兵餉一千三百餘萬、加以各項經費二百餘萬、出浮於入者、凡八十七萬五千有奇、至十三年以後歲增餉至二千四百萬、時額賦所入、除存留?項外、僅一千九百六十萬餉額缺至四百餘萬、各項經費猶不與焉、國用亦云匱乏矣、而我　　　世祖章皇帝、愛民如子、惟汰冗員、抑繁費、軍需浩穰、無一不取給於節省之餘、則誠崇實節流之明效大驗也、今歲入之項有常、而所出之數或難預定、有不可不為深長之計者、謹就臣管見所及、敬為我　　皇上陳之、查財用之最鉅者、除田賦兵餉而外、莫如鹽務河工二項、而鹽務為一大入項、河務為一大出項、鹽務之壞、由於商人之奢、河務之壞、由於廳員之奢、夫奢生於有餘、而流弊必至於不足、查各省綱食鹽引、係康熙初年計口定額、今戶口之增無算、何以每年常有絀銷之引、以致逋欠纍纍、即以兩淮而論、臣聞其虧欠、竟至三千餘萬之多、固由於私梟充斥、額引難銷、而若非商人舞弊行私、奢靡妄費、何以缺額遂至於如此、夫阻滯官引者、有商人之私、有商船之私、有梟販之私、官鹽一到口岸、先賣商私、船私則賣於中途、又在商私之前、梟私則隨地充斥、計此數項之私、勢且數倍於官引、而究其來源、總皆不越於場?、查場?照額煎鹽、大使親驗、按月開報、運使如有隱匿、以通同治罪、又拏獲私鹽、承審官不究其買自何地何人者、照放縱例議處、是清查?私之法、本為詳備而私鹽之放恣自若者、固由場員之奉行不力、亦由眾商之承買無貲、查商人運鹽辦課、必係身家殷實極知自愛者、始能承辦無誤、近聞或則初本有餘、而花銷敗落、仍然為商、或係赤手無藉之徒、鑽營頂充、惟圖自利、而為總商者、又惟知按引派費、剝削散商、以致雖有殷實之商、恐引多則派索亦多、不肯加本行鹽、而一無資本之商、且虛立門面、揮霍為常、服食起居、窮極奢侈、??因已到口岸之鹽、尚未變價、而續行出?之鹽、又須按運、不得不重利借貸搪塞、一時利少費繁、已行支絀、兼之口岸貿易、假手夥商任其浮銷、不知清理、於是夾帶重斤之弊生、商則藉引以行私、而官引滯銷矣、官商收買之本少、則場鹽不盡歸商買、而私販日滋矣、課額積虧、實由於此、是　國家之一大入項、已壞於奢而日見其少也、__河工以購料為先、以辦工為要、臣近聞、河工所堆料?、多係空鬆、全不堅實、蓋緣廳員購料之時、多係包辦於人、所給料價、已多侵減、因之工友門丁?兵書役、處處分肥、層層剝蝕、料未到廠、早已?扣不貲、遂至虛貯花堆、惟以塗?耳目、此實河工通弊、貽誤非輕、?河南料價、本多於東河、而料?轉小於東河、臣風聞河南每料一?、即辦得至足、已可獲嬴餘四五十兩不等、近則偷減益甚侵蝕逾多、惟飽私囊、不顧　國計、河務日壞、職此之由、至於辦工之要、全在冬勘春修、每年霜降水落之後、廳汛營員、能於所管境內、詳細履勘、悉心估定、一交春令次第興辦、?期做足、料實工堅、入伏經秋、必鮮失事、近間處工程、??不於春修做足、暗留為搶險地步、蓋以一經搶險、則事在倉皇、尤易侵蝕、故三汛搶修之時、一切浮冒、更難究請、而該廳員等、又惟知聲色自娛、耽於逸樂、但逢玩好之物、不惜浪擲千金、一入飲博之?、動輒流連旬日、別項既多所虛縻、則工料必益多偷減、是以挑河築壩、既無不浮估冒銷、防險辦工一委於家人幕友、以歲入有限之金錢、徒供河員之浪費、縻　帑耗工、伊於何底、是　國家之一大出項、又壞於奢而已見其多也、當此而欲鹽務之有起色、必須革退乏商、另僉殷實、力除浮靡、加本行鹽、務使煎額不至浮偷、場鹽盡歸商賈、庶鹺政漸肅而課可常充矣、當此而欲河務之有起色、必須覈實料?、督驗春工、率勵勤能、力懲奢侈、定議追分賠之限、嚴廳營考覈之條、庶河防益重、而　帑不虛縻矣、應請　　?下鹽河諸臣、務須以身示法、一力挽回、則入項不致積虧、而出項可期撙節、不惟鹺務河防兩有裨益、兼可裕　國計而阜民生、臣愚昧之見、是否有當、　　皇上訓示謹　奏、道光六年十月二十日、內閣奉　　上諭、河工要務全在冬勘春修、每年預發歲料銀兩、飭交工員、乘時購備料?土牛、堆積如式、該河督向於霜清水落之後、前?沿河詳驗、以杜架空浮鬆之弊、並將應辦春工周歷履勘、悉心覈估、一交春令、次第興修、?期竣事、再行親往驗收、查明料物用交確數、以備伏秋兩汛之需、即遇有險工陡出、備料足資應手、是以鮮有失事、朕聞自嘉慶年間以來、各河督習於安逸、??不於霜降後、如期逐?親詣勘驗、以致工員等將虛貯花堆?扣偷減諸弊、視為固然、甚或有估辦春工時、輒以不應修而修、轉將應修處所暗留為大汛搶險地步、以便藉另案工程、事起倉猝、易滋侵冒、著各該督等於例?冬勘及次年工竣時、務須親歷河干、詳加勘?、料?必禁具虛鬆、工程必期其堅實、各宜不憚勤勞、力除積習、並嚴飭通工員弁、既不得藉公帑以肥私橐、尤須懲奸胥而斥劣幕、如有敢復蹈前轍仍踵積弊者、即當隨時嚴參懲辦、勿稍寬貸、欽此、_
州縣宜照例久任以專責成札|賀長齡|HCJSWXB_RAO_1881|卷二十三吏政九守令下|為親民之官、宜照例久任、以專責成事、照得設官所以為民、州曰知州、縣曰知縣、未有知之不真、而能行之力者、即未有任之不久、而能知之真者、其或明敏過人、雖履任未久、而四境情形、已不啻瞭然在目、亦未嘗無其人、然使任之不久、則或知之而未及行、或行之而未能竟、亦於地方無所裨益、?其人未可多得哉、九載六年之說、雖難行之今日、而三年大計、則現行通例也、自調劑之說起、於是為人擇缺、日事紛更、而黔省又有過冬之說、得優缺者知其不能久也、則但思亟肥囊橐而不暇恤民生、其瘠者又以為上將調劑我也、則且營競窺探、更無心於民事、?一過冬、而皆搖搖有去志矣、即有實心任事之人、而胥吏意其將去、亦且呼喚不靈、匪徒以無能為更、或肆行無忌、則皆調劑之說誤之也、夫為民設官原以利民、非以自利也、今乃以市賈之心待其屬、而各屬亦以市賈之心望其上、此念豈可以對士民、詎非兩失之道歟、本部堂撫黔九年悉心體察、其不給於用者、不過三數缺耳、餘皆足以自贍、?使謹身節用、自能到處寬然、且非獨為地方計也、即為各屬計、亦無便於此、何者、黔省不通舟楫、每一量移其眷屬傔從、至少亦須百十夫役、綜計頻年往來之費、不知空耗若干、而風霜之苦、跋涉之勞、尚所弗計、則何如久任安居、一無耗費、計其所省、不猶愈於優缺之所入乎、該司?歷已久、此弊自所洞悉、整飭必有同心、為此札飭該司會同藩臬司確切查詢、某某缺實係入不敷出、應另行詳定、任滿二年公事無誤者、量予調劑、衝途各缺、應察看差事繁簡、經理是否得宜、隨時酌辦、若衰庸貽誤、?劣?顯著者、亟應撤參、或其過稍輕及在任絕無善聲者、罰令出差、皆不能拘以三年外、嗣後無論正雜、凡有地方之責者、均以三年為斷、知府方面大員、不在此例、劉知幾云。?來忽往、蓬轉萍流、既懷苟且之謀、何暇循良之政、誠有味乎其言之也、挽積習以破俗見、飭吏治以固民心、實於該司有厚望焉、此札、_
會詳?|李文耕|HCJSWXB_RAO_1881|卷二十三吏政九守令下|為籌議津貼事竊照本署司等檢查案內有道光七年內前陞司初　會同各司道札飭各府廳州酌議津貼苦區一件內開照得黔省地瘠民貧府廳州縣缺多清苦而衝途各員差使較繁辦公更形竭?是以各前司詳定章程將苦缺丞倅州縣按其在任年月分別調署優缺原因缺苦無以辦公設法調劑之意本藩司到任一載以來亦係查照舊章詳辦理惟思地方有司必須久於其任與民相習方能實心頓易於見功若紛紛更調則現任苦缺各員既日望期滿可以調署優缺而現任優缺各員知不久即須離任另調他缺皆存五日京兆之心在貪劣疲玩本無求治之心者無論已既素知自愛實心辦公之員而苦無施展月日亦往往廢然思返將就因循於吏治民生殊有關係且一經調署此來彼往盤費不貲而新舊交代轇轕日甚各員自為私計亦多未便本司道等公同悉心籌酌與其移員就缺日事周張似不若挹彼注茲均其苦樂擬於府廳州縣各缺內擇其優裕者每年提解津貼若干通省合計可提若干擇其極苦次苦之缺每年各幫貼貼生庶裒多益寡缺分不致十分縣殊此後除陞調事故出差及因案撤任並人地未宜酌量調署外其餘一概不再更調使各員均久居其任得以盡其所長安心求治政績超卓者予以陞擢貪墨廢弛者詳請參辦於地方既有裨益而各員從此可免更調之費可省新舊交代之繁揆諸情理應亦樂從是否可行札飭貴陽府並各府廳州會同飭議勿避嫌怨勿存私意悉心妥議明白詳覆等因在卷嗣因各處延未議覆以致中止今本司等悉心體察酌擬章程飭令另議去後茲據貴陽等府廳詳稱伏思設官原以為民而化成必須久道官不久於其任則民情土俗無由周知除暴安良未遑整飭實於地方治理大有關係黔省丞倅州縣缺多清若從前詳定調劑章程將苦缺各員按其在任年月分別移一優缺原所以示體恤而均苦樂第既定以年限則該員等無論缺之優劣各計瓜期行將更替每存五日京兆之心於地方政務率皆無意講求且縱有求治之本懷若無措施之月日以致因循苟且日形廢弛既於吏治有妨亦於政體未協祁陞憲前令衷多益寡籌議優缺津貼苦區以後不再更調使各員久居其任安心求治洵屬意美法良惟原議欲令通省極苦次苦各缺概行津貼為數太多各優缺力難多幫普濟是以前議中止今蒙體察情形擇其極苦者大路如玉屏青谿鎮遠施秉龍里五縣僻路長寨下江二廳廣順一州錦屏一縣飭令於徵稅羡餘並少有寬裕之思南銅仁遵義鎮遠安順五府仁懷一廳清鎮清平二縣中酌議每年各捐銀若干分給津貼俾資辦公斯誠通盤籌畫體恤周詳之至意卑府等悉心籌議除水城廳已由大定屬之黔西平遠威寧畢節各州縣幫銀一千兩桐梓婺川二縣已由遵義思南該本府各幫銀六百兩無庸另議外應請每年思南府幫銀一千六百兩銅仁府幫銀八百兩遵義府幫銀五百兩鎮遠安順各幫銀三百兩仁懷廳幫銀八百兩清鎮縣幫銀四百兩清平縣幫銀三百兩共捐幫銀五千兩每年津貼施秉縣六百兩玉屏青谿鎮遠龍里四縣各津貼五百兩長寨下江二廳廣順州錦屏縣各津貼銀六百兩各處應捐銀兩均令每年各批季批解藩庫彈收轉發並請即自本年秋季為始如此酌盈濟虛在各上優及稍裕之缺每年捐幫無多繳解尚易為力而苦缺各員得有津貼辦公有資自可不致再有藉口嗣後永除期滿調劑名目等情到司據此本署司道等悉心酌核應請即如祁陞司所議除陞調事故出差及因案撤任並人地未宜酌量調署外其餘不再更調使各員久居於其任從容展布盡其所長政績卓著者立予陞調因循廢弛者分別撤參庶吏治可以改觀地方日有起色矣_
牧令論|方濬頤|HCJSWXB_RAO_1881|卷二十三吏政九守令下|官莫尊於總督?撫。然而去民甚遠也。職莫重於兩司?道。然而去民亦非近也。若郡守則幾幾乎近之矣。然而合數州邑以為一郡。郡守又不能獨治也。親民者。其唯牧令乎。一省之中。百事聽命於督與撫。若司道郡守不過為承上起下之人耳。一切錢穀兵刑。政教號令之繁。督撫責之司道。司道責之郡守。而任其事者。專在牧令。人謂督與撫非大才不足以膺疆寄。吾則謂不貴有才。貴乎有識。夫一省之司道郡守。不過十數人耳。目易周。督與撫隨時隨事考察之。固不難也。若牧令則散布於百里之外。千里之外。一二人之耳目聞見難周。勢不得不寄耳目於人。謂所寄耳目於人者。豈有他道哉。督撫責之司道。司道責之郡守而已。司道郡守有一不稱職者。督撫勿姑容也。夫然後耳目可以寄也。某牧令賢。某牧令不肖。為之守者。聞諸道與司。道與司聞諸督撫。其賢者?。其不肖者去。其尤賢者獎之擢之。其尤不肖者劾之罷之。期一州治。一邑治。而一省無不治。然而牧令之賢不肖。又豈易考察哉。必待貪污顯著。道路怨咨。而民之受害者既深。事之廢弛者不少已。其賢者維何。曰知民疾苦。其?必報。知民?抑。有犯必懲。日日以安良除暴為懷。嚴防胥吏僕從。約束官親幕友。克儉克勤。實心實力。事事視吾民之好惡。勿徇上官之喜怒。言人所不敢言。為人所不肯為。凡舉有益於民者。次第行之。不盡不止。是即古所謂廉吏循吏也。反是者。皆不肖也。彼不肖者之明白諳練。圓通機警。其才固十倍於賢者也。特無如好名嗜利之心中之。遂變易性情。流而為揣摩迎合。?滑便捷之徒。以施其粉飾彌縫之術。上之人方欣欣然指而目之曰。此賢牧令也。嗚呼。百巧不如一拙。誰則信之。而誰則譽之耶。至若闒茸無能之輩。濫[竽](竿)充數者。其賢不肖又何難立決也哉。難之者曰。方今軍事未蕆。捐例未停。各省需次者。牧令以上已不可勝數。考察難周。而牧令之聽鼓參衙者。源源而來。勢不得不思調劑通融之法。以均勞逸。而免向隅。竊恐?不勝?。去不勝去也。嗚呼。存畏難苟安之見。博寬大仁厚之名。上以是待下。下以是應上。吏感其恩。而民受其病。天下事尚可為乎。吾故曰欲治天下。斷自慎選牧令始。_
致各屬|李文耕|HCJSWXB_RAO_1881|卷二十三吏政九守令下|啟者州縣以緝捕為第一要務蓋非除暴不足以安良也然緝捕一事難於見功而易於得過流弊甚大而防弊最難辦理一有不善則妄拏誣良詐贓弊命種種不可究詰之端胥叢聚於此矣頃據數年前身為州縣及近年審鞠案獄得之閱歷並有所訪聞者曾備具公牘諄切告誡第恐各寅好一經過目片紙?覆而原札遂壓於塵案檔中則終無得力處矣茲特再理前說刊板印寄以備各寅好案頭觀省之助望即切留意焉竊以緝捕一事全在能用捕役必須恩威並施方能驅策得力蓋捕班一役不齒齊民子孫不准考試安分善良及稍有身家者斷不屑為其甘心充役者皆係赤貧無業不顧廉恥之徒此等人尤為官役原不易於駕馭乃地方官惟知用之不知養之既無額設工食以糊其口又無別項津貼以養其家謀生乏術必至豢賊為姦於是通盜引線坐地分贓明知竊窩得規包庇賊犯恃捕役為護符捕役藉賊為利藪一切巨盜積窩往往縱之不挐即使嚴為提比亦不過僅挐一二小塞責甚或別生竊枝節名曰開花非明教以?供買贓即暗囑以妄扳窩夥地方官第知賊憑贓定窩為賊藪不察虛實出票拘挐遂全入其計中或恣意嚇逼或拷打詐財擇肥而食取盈為飽及至審明誣扳而被害之家業已破家蕩產鄉愚抱屈含?遠道赴愬者有之輕生自盡者亦有之是緝匪轉所以濟奸安民反致於擾民蓋勢所必然者也至於捕役獲賊官又不為犒賞即賞矣而不足以賞其購覓眼線之貲辛苦食用之費彼何所圖而為此又賊犯解審均係原挐之捕頭經管地方官又不肯寬給解費致令有所賠墊是捕役多破一案即多受一案之累彼更何樂為此且彼賠墊不足仍須豢賊自給沿途之?虞滋事更不可測皆事理之顯著者也夫若輩貪得無厭即使恩待有加亦難保其必無各項情弊第既優給工食厚加犒賞解審人犯應須盤費官為出資派役管解該捕役既專司緝捕則責以出力而無所辭懲其犯法而無所怨即不能保其絕無作惡而使之有所戀以固其心有所畏以策其後所以防於未然者豫矣使並無以養之賞之威之其能駕馭之使不害民乎東省北界直豫南接江蘇本為盜賊出沒之區三載以來各屬講求緝捕挐獲巨盜積窩及積匪猾賊鼠竊狗偷之輩不下數千餘名上年報?日見其少本年入春以來未見有報失者不特行旅無擾閭閻安輯即文官各官亦藉少四參處分可知認真緝捕盜賊自能歛跡第不講求駕馭捕之法其中得失參半役且恐辦理不善見功難而得過易除害少而流弊多也各寅好其慎慮而熟籌之_
江蘇陰雨連綿田稻歉收情形摺|林則徐|HCJSWXB_RAO_1881|卷二十九戶政四賦役一|再江蘇連年?歉、民情竭?異常、望歲之心、人人急切、今夏雨暘調順、滿擬得一豐收、稍補從前積歉、乃自七月閒、江潮盛漲、沿江各縣、業已被水成?、其時蘇松等屬棉稻青?、猶冀以江南之贏補江北之絀、?本省漕賦、在江北、僅之十一、而江南居十之九故蘇松等?、秋收關係尤重、惟所種俱係晚稻、成熟最遲、秋分後稻始揚花、偏值風雨陰寒、遂多秀而不實、然大概猶不失為中稔、迨九月以後、仍復晴少雨多、晝則霧氣迷濛、夜則霜威嚴重、雖已結成顆粒、僅得半漿鄉農、傳說暗荒、臣初猶未信、當於立冬前後、親坐小舟、密往各處察看、見其一穗所結、多屬空稃、半熟之禾、變成焦黑、實為先前所不及料、然猶盻望晴霽、庶可收曬上礱、不意十月以來、滂沱不止、更有迅雷閃電、晝夜數番、自江甯以至蘇松、見聞如一、臣率屬虔誠祈禱、悚懼滋深、雖中間偶爾見晴而陽光熹微、不敵連旬甚雨、在田未刈之稻、難免被淹、即已刈者欲曬無從、亦多發芽霉爛、鄉民以熏籠烘焙、勉強試礱、而米粒已酥、上礱即碎、是以業田之戶、至今未得收租、臣先因欽奉　　諭旨、新漕提前趕辦、當經欽遵嚴飭各屬、勒令先具限結、將何日開倉、何日徵完、何日兌足、開行登載結內、?聲明如有逾期願甘參辦字樣呈送、如不具限、狀即係才力不能勝任、立予撤參、不使戀棧、貽誤各屬、尚皆具結遵辦、然賦從租出、租未收納、賦自何來、當此情形、屢變之餘、實深焦灼、又各屬沙地祇宜種植木棉、男婦紡織為生者、十居五六、連歲棉荒歇業、生計維艱、今年卑花已被風搖、而晚棉結鈴尚旺、如得暄晴天氣、猶可收之桑榆、乃以雨霧風霜青苞腐脫、計收成僅只一二分、小民紡織無資、率皆停機坐食、且節候已交冬至、即趕緊種麥、猶恐過時、?又雨雪紛乘、至今未已、田皆積水、難種春花、接濟無資、民情更形窘䲢、此在臣奏報秋?以後、歉象加增、日甚一日之情形也、__地方官以秋?不出九月、不許妄報、原係遵守定例、然值連陰苦雨、人心難免惶惶、外縣城鄉、不無搶掠滋鬧之事、臣飭委文武大員、分投彈壓、現已安靜、除寶山鄉民因補報歉收、擠至縣署一案、另摺　奏明嚴挐提審外、其餘情節較輕、例不應　奏者、亦當隨案照例懲辦、以戢刁風、惟據續報歉收情形、勘明屬實、不得不照續被?傷之例、酌請緩徵、正在繕摺其　奏、閒承准軍機大臣字寄、欽奉　　上諭、近來江蘇等省、幾於無歲不緩、無年不賑、國家經費有常、豈容以展緩曠典、年復一年、視為相沿成例、?奉　　上諭、該督撫等、不肯為國任怨、不以國計為亟、是國家徒有加惠之名、而百姓無受惠之實、無非不堪、下吏私充囊橐、大吏祇知博取聲譽等因、欽此、臣跪誦之下、兢凜慚惶、莫能言狀、伏念臣渥蒙　　恩遇、任重封圻、且居此財賦最繁之地、乃不能修明政事、感召和甘、致地方屢有偏?、極知經費有常、而不得不為賑恤蠲緩之請、撫衷循省、已無時不汗背靦顏、乃蒙　　皇上不加嚴譴、　　訓飭周詳、但有人心、皆當如何感愧、?臣受　　恩深重、曷敢自昧天良、若避怨沽名、不以　國計為亟、則無以仰對　　君父、即為　　覆載之所不容、臣雖至忠、何忍出此、即如上年、臣到蘇之後、秋成僅六分有餘、而蘇松等四府一州、於徵兌新漕之外、尚帶運十一年、留漕二十萬石、合計米數將及一百八十萬、為歷來所未有之多、原因　　天庾正供、不敢不竭力籌辦、其辛卯年地丁、督同藩司陳鑾催提嚴緊、亦於奏銷前掃數全完、業經專摺、奏蒙　　聖鑒在案、竊維盡職之道、原以　國計為最先、而　國計與民生、實相維繫、　朝廷之度支積貯、無一不出於民、故下恤民生、正所以上籌　國計、所謂民惟邦本也、本年江潮之盛漲、係由黔蜀湖廣江西安徽各省、大水併入長江、其破圩淹灌之處、原不止上元等六縣、臣所請撫恤、第舉其最重者而言、仰蒙　　聖上天恩、准給口糧、?黎感淪肌髓、嗣經官紳捐資撫恤、臣即復行　奏請無庸動項、惟將所發上元江甯句容江浦儀徵五縣銀兩、留為大賑之需、其丹徒一縣、捐項已有五萬餘兩、?足以敷賑濟、當將前發之銀、提回司庫、凡此稍可節省之處、均不敢輕費　帑金、惟於?分較重捐項又難猝集之區、則不得不酌給例賑、臣等另摺、請撥之十三萬兩、係分給十二縣、衛軍民雖地方廣、而戶口多、亦只得撙節動撥、此外無非倡率勸捐、以冀隨時接濟、惟頻年以來、屢勸捐輸、即紳富之家、實亦力疲難繼、查道光三年大?通省、捐至一百九十五萬餘兩、至道光十一年、?分與前相埒、僅能捐至一百四十二萬餘兩、其餘各年捐項較絀、此時閭閻匱乏、勸諭愈難、然?此待哺?黎、要不能不勉籌推解、臣與督臣督率司道等、各先捐廉倡導、以冀官紳富戶、觀感樂施、凡此情形、皆人所共聞共?、如果不肖州縣、??冒賑、地方刁生劣監、豈肯不為舉發、而紳富之家、又安肯聽其勸諭、捐資助賑、至再至三、且??而轉自捐廉、似亦無此愚妄之州縣也、至請緩之舉、祇能緩其目前、仍須徵於異日、非如蠲免之項、慮有侵吞、州縣之於錢漕、未有不願徵而願緩者、至必不得已而請緩、且年復一年、則地方凋敝情形、早已難逃　　聖鑒、然臣初亦不料其凋敝之一至於是今漕務瀕於決裂、時刻可虞、臣不得不將現在實情、為我　　皇上密陳梗概、__查蘇松常鎮太倉四府、一州之地、延袤僅五百餘里、歲徵地丁漕項、正耗額銀二百數十萬兩、漕白正耗米一百五十餘萬石、又漕贈行月南、屯局恤等米三十餘萬石、比較浙省徵糧多至一倍、較江西則三倍、較湖廣且十餘倍不止、在米賤之年、一百八九十萬之米、即合銀五百數十萬兩、若米少價昂、則暗增一二百萬兩、而人不覺、?有一石之米、即有一石之費、逐層推計、無非百姓膏脂、民間終歲勤動、每畝所收、除完納錢漕外、豐年亦僅餘數斗、自道光三年、水?以來、歲無上稔、十一年又經大水、民力愈見拮据、是以近年漕欠最多、州縣買米墊完、留串待徵、謂之漕尾、此即虧空之一端、曾經臣縷晰奏　聞、然其勢已不可禁止矣、臣上冬督辦漕務、將新舊一併交幫、嗣因震澤縣知縣張亭衢、辦漕遲?、　奏參革審、而漕米仍設法起運、不任短少、皆因正供緊要辦理、不敢從寬也、今歲秋禾約收、已遜去年、茲復節節受傷、甚至發芽霉爛、詢之老農、云現在縱能即晴趕晾糟朽之穀、每畝比之上年已少收五六斗、就蘇州一府額田、六百萬畝計之、即已少米三百餘萬石、合之四府一州、短少之米有不堪設想者、民閒積歉已久、?藏本極空虛、當此秋成之餘、糧價日昂、實從來所未見、來歲青黃不接、不知更當何如、小民口食無資、而欲強其完納、即追呼敲撲、法令亦有時而窮、前此漕船臨開、閒有缺米、州縣尚能買補、近且累中加累、告貸無門、今冬情形、不但無墊米之銀、更恐無可買之米、至曩時蘇松之繁富、由於百貨之流、通挹彼注茲、尚堪補救、近年以來、不獨江蘇屢歉、即鄰近各省、亦連被偏?、布疋絲綢、銷雋稀少、權子母者、既無可牟之利、任筋力者遂無可趁之工、故此次雖係勘不成?、其實困苦之情、竟與全?無異、臣惟有一面多勸捐資、妥為安撫、一面督同道府州縣、將漕務設法籌辦、總不使藉口耽延、但本年已請緩徵之處、尚不過十分中之二分有餘、此外常鎮等處亦已紛紛續稟、臣覆其情形略輕者、無不先行駮飭、但天時如此、日後情形如何、臣實不敢豫料、晝見陰霾之象、自省愆尤、宵聞風雨之聲、難安寢席、?與督臣陶澍書函往復、於捐賑辦漕等事、思艱圖易、反覆籌商、楮墨之間、不禁聲淚俱下、倘從此即能晴霽、歉象尚不至更加、如其不然、臣惟有再行據實奏　聞、仰求　　訓示遵辦、大江南北為各省通衢、且中外仕宦最多、一切實情、難瞞眾人耳目、臣如?飾、非無可以舉發之人、我　　聖主予惠黎元　　恩施無已、正恐一夫不獲、是以察覈務嚴、?民間困苦顛連、尚非語言所能盡、本年漕務、自須極力督辦、而此景象、時時恐滋事端、至京倉儲蓄情形、臣本未能深悉、倘通盤籌畫、有可暫紓民力之處、總求　　恩出自　　上、多寬一分追呼、即多培一分元氣、　　天心與　　聖心相應、定見祥和普被、屢見綏豐、長使　國計民生、悉臻饒裕、臣不勝延頸頌禱之至、__　_
整吏治以清政本札|賀長齡|HCJSWXB_RAO_1881|卷二十二吏政八守令中|為剴切指示通省牧令居官事宜、以除積習、而清政本事、照得安民之要、察吏為先、本部堂前次撫黔、即聞滇省事甚悉、近復恭承　恩命、?任以來、無日不以各屬同做好官、報　國愛民為望、及體察近日民風、似不如前此之?、總由吏治未能齊心振作、民情無所觀感、日以驕肆、古人風草之喻、確乎不易、牧令為親民之官、果能正己正人矢勤矢慎、斯民莠少良多、其忍負清正廉明之父母官、而甘為惡者曾有幾人、查現在各屬牧令、盡心愛民者原不乏人、闒冗不職者亦所難免、有一於此、本部堂即無以報　國、惟是遽行參劾心有未安、合亟宣布腹心、為通省牧令申戒、大凡為牧令者、莫謂官卑職小、須時時玩味親民二字、去貪去惰去奢、最為先務、官吏舞文弄法、科歛民財、固貪之尤、即民間平常詞訟、多少得數金、先收帶案費、後收結案費、滇省多半貧瘠、所得幾何、民間已說此官不清、家丁書役藉官之名、必取數倍、怨盡歸官、甚屬不值、奸民因此誣陷善良、但欲被告傾家、不必原告理直、且印官不清、則廳官汛弁及鄉保人等、皆得欺凌愚懦、有恃無恐、又或因生辰以收分、藉苦差而告幫、民貧且吝、徒檅官聲、歌頌勉刊、控告旋至、民將仇官親於何有、深居高臥、玩視民瘼者、固惰之尤、即如聽斷緝捕、稍存懈弛、呈詞到眼、付之幕賓、數日不批、書役便索買批費、又隔數日無票、書役便索出票費、又隔數日不審、書役便索升堂費、一堂未結、改日再審、又須守候民間原被爭執、舊案改為新案、一案添為數案、小案變為大案、愈大則愈難結、遂有拖至十餘年者、滇省民情雖悍不刁、其呈詞有何難批、虛衷細問、有何難結、事或細微、全家蕩盡、命案尤甚、造孽何窮、至於滇省盜賊、原難驟除淨盡、然多半係四鄉人、一案報官、數日而後出票、差又歛費、始行賊已遠去無蹤、難免隱匿不報、因之賊膽愈大、盜案日多、民知官不拏賊、見賊亦不追問、賊知官不恤民、稍間又來搶劫、究之賊少民多、官不與民一氣、便覺賊多難制、民將棄官親於何有、紈?性成、恣意暴殄、固奢之尤、即如日用起居、不知節儉、僚屬親友家丁差役、從欲媚官、聲色裘馬肥甘、上有好者、下必有甚、士庶漸染成風、喪祭嫁娶、皆增浮費、滇省瘠缺雖多、而官?局面甚侈、再不更改、變本加厲、負債日多、終為民累、民將鄙官親於何有、__?滇省近年氣習、尚有甚於此者、或因案需索不遂、立斃杖下、是為既貪且酷、流娼有打洋琴之名、出入公館衙署、省中候委各員、有公然開睹者、各屬在任之員、有官幕家丁同賭者、又或吸食鴉片、暗違禁例、俾晝作夜、闔署瞢騰、是為既惰且昏、縱酒任情、喜怒不時、飲食宴樂、多品相耀、到省之初、無論有缺無缺、有子無子、先置姬妾、嫡庶不分、一到實任、官親塞署、或兼外嬖、擾亂是非、倖獲優缺、債利更䲢、歸休無資、遂成寄籍、初為贅?、後為鼻祖、傷天害理、相習為常、是為既奢且濫、以上各條、雖不明指其人名、牧令當有見聞、本部堂可曾道著實處、想不言而喻也、本部堂由詞垣出為府道、洊歷封圻、甚羨各牧令得與民親、造福最易、似此玩泄、豈不可惜可恨、至在省候委各員、正宜講求公事、立定腳根、如果清勤、首府縣樂得相助、本部堂亦喜其將來實任、定是好官、即令查監查街、名為閒散、也要精神、若如以上各條、豈能望其盡職、官無大小、同受　國恩、并託民命、本部堂求賢若渴、疾惡如仇、聞有好官、喜而不寐、聞有劣蹟、恨之甚深、各牧令念本部堂一片苦心、孜孜求治相與湔除積習、力矢清勤、則與本部堂皆同寅之誼、必當隨時薦剡、?用　國家、倘仍執迷不悟、置若罔聞、則是負　君負民、本部堂豈能姑息自失本心、前此接見各屬、業已諄諄訓囑、但恐各牧令未能共曉、除飭各該管上司嚴密查訪外、為此特再推心置腹、反覆申戒、務期有則改之無則加勉、在省候委者、莫?莫賭、莫?居游戲、留心地方公事、勤當現派差使、多看前賢治譜及例案諸書、得委後幕友有吸?、縱酒不明公事者、婉辭慎請、酌量繁簡、少帶家丁、藉省夫馬、亦免冗雜生事、到任後問民疾苦、去其太甚、收呈隨到隨批、提案隨到隨審、得暇時?察鄉里、教民以孝弟馴良及守望相助之法、署中居家、務循倫理、儉約自奉、埽除一切浮華、嚴察舞弊丁役、課士殷勤、獎勵不令出入干預、大略不過如此、已是正本清源、至於因地制官全賴存心做去、難以盡述、總之少一分耗費之才力、即多一分辦公之才力、少一分耗費之精神、即多一分辦公之精神、言雖淺近、所以移風易俗、答　君父之恩、積子孫之福者、實不外此、果能同心振作、行見吏治日清、民生日厚、本部堂不虛此言、豈非厚幸、若此番申戒之後仍蹈前非、一經發覺、是傷本部堂之心、定予嚴參、照例懲辦、其毋後悔、慎之慎之特飭、_
整飭吏治疏|宋邦?|HCJSWXB_RAO_1881|卷二十二吏政八守令中|為整飭吏治。敬陳管見事。竊維州縣為親民之官。貪廉勤惰。悉為百姓休戚相關。故欲飭吏治。必自州縣始。臣不揣愚昧。臚列州縣事宜十條。敬為我　　皇上陳之。__一興教化。　政治以教化為本。未有化行俗善而賦稅尚煩追呼。奸宄尚難肅清者也。　朝廷立講約之法。最為化民善政。地方官誠能於講約時。盡心開導。各就其風俗之弊。切實告誡。庶小民自有興起之效。且地方之利弊。閭閻之疾苦。與夫農桑水利。賦役保甲。一切事宜。均可於講約之日。與紳耆悉心講究。有裨治化非淺。應令各州縣舉行講約。務求實際。不得視為具文。__一杜浮收。　近時州縣。私自加征尚少其浮收之弊。全在書役之包征包解。蓋州縣開征。紳富大戶。多自行完納。其餘零戶。均先將糧串發給書役。由書役逐戶征收。往往多方取盈。浮收數倍。刻剝小民。莫此為甚。各州縣非不知其弊。恐一經更張。該書役從中把持。百姓完納。不能踴躍。有誤考成。是以相率如此辦理。應由督撫嚴飭各州縣。不準將糧串發交書役。該書役如敢把持。立即嚴辦。庶可杜浮收之弊。而小民不致為書役等魚肉矣。__一清案牘。　命盜重案固當慎重。但一經獲案。即須速審。遲則胥役教供。同夥串供。真情難得。而一案人證。俱受拖累。至尋常詞訟。尤宜早結。俾兩造脫然歸去。便可各自營生。每有因細故涉訟。地方官延不審究。拖累無窮者。應令各州縣。凡有新舊案件。務當從速迅結。不准積壓。並將已結未結緣由。半月詳報該管上司一次。以憑稽核。如有逞刁誣告者。並當嚴究訟師。一并懲辦。庶案無留牘。而刁風亦可漸戢矣。__一省徭役。　凡地方有緊要差務。驛站額馬。不敷應用。勢不得不取用於民間。而奸胥即藉此訛索。往往將民間車馬船隻。四處查拏。擾及行旅。其實官差不過十之三四。此外均以賄免。民間最為受累。必當嚴杜騷擾之弊。應由該督撫酌定章程。務期不誤要差。而亦不致擾民。轉飭各州縣遵照辦理。__一禁官價。　地方官需用貨物。用官價勒買。本干例禁。近時各州縣尚有官價陋習。每行設有行頭。一遇官差需用等物。悉取諸行頭。歛諸舖戶。大約較民間市價。不過給予半值。甚至日用細物。亦定有官價。胥役僕從。藉以作奸。用一取十。均所不免。小民藉微利營生。何堪剝削。且居官以廉為本。似此即為黷貨之端。應嚴行申禁。所有地方官需用一切物件。悉照民價置買。違者參處。__一除盜賊。　除盜之法。莫善於保甲。蓋編查戶口。以十家為一甲。使之聯絡。互相稽查。最為切近。如十家之中。有窩藏匪類者。該甲長查明。即行報官懲辦。倘有外來盜賊。一家有警。則各家合力擒捕。盜賊自無可藏身。而閭閻安矣。應令州縣每歲編造戶口清冊一次。并不時循行四境。曉諭居民。認真查察。毋致有名無實。日久廢弛。__一修城池。　築城浚隍。所以備不虞。平時不修。倉猝何能舉辦。聞北數省州縣城垣最多傾圯。應令該州縣設法勸捐修築完固。向來捐修城工議?最輕。並應酌量從優獎勵該紳民等。庶可踴躍從事。__一禁賭博。　賭博不特。荒廢正業。蕩產破家多由於此。產業既盡。別無生理。凍餒交加。往往流為盜賊。地方官必應嚴禁。如訪有聚賭之處。即行挐辦。以挽澆風。__一治衙蠹。　蠹役倚勢作威。嚇詐鄉愚是其慣技。甚至庇盜賊以自肥。唆刁訟以漁利。訟師土棍。每恃若輩為護符。應令州縣隨時訪察。能自行懲辦者免議。別經發覺者參處。前任衙役後任查出者。量予議?。似此庶胥役咸知畏法。而訟師土棍失所依恃。亦可歛戢矣。__一減僕從。　凡僕從過多。訪察即難周密。今州縣家丁往往多至數十人。稍弛約束。則朦蔽招搖。官民均受其累。應令州縣以缺分之繁簡。酌僕從之多寡。並須嚴加約束。不得假以事權。稍有事權。即行懲辦。庶衙署整肅。可期弊絕風清矣。__　_
諭州縣親民札|賀長齡|HCJSWXB_RAO_1881|卷二十二吏政八守令中|江甯布政使司為申明職守、剴切曉諭事、照得州曰知州、縣曰知縣、今該州縣果能於所屬情形纖悉畢知乎、　　國家設官眾矣、而州縣獨曰親民、今該州縣果能與民相親乎、夫政必因地以施行、不知則何以行、且恐貿然以行、而扞格愈甚矣、事必及之而後知、不及則何由知、即或略有所知、而隔膜已多矣、然則欲致其知、必先親民、而誠欲親民、則必日坐堂皇、躬?阡陌而後可、夫堂皇者政事之所出、而阡陌者政事之所訖也、民之赴訴必於大堂、此官與民相見之地、特恐深居簡出、則小民欲訴無門、吏胥即從中舞弊、堂上遠於百里、堂下遠於千里、壅蔽之害、何可勝言、微獨有?不能訴也、或訴矣而不即審、審矣而不即結、大則蕩產傾家、小亦廢時失業即使曲直分明、已守候之為苦、若復是非顛倒、更屈抑之難堪、在本人固瀕死奚辭、而鄰證尤無辜受累、若州縣肯日坐大堂、則小民又安有此害、?大堂乃萬目圜之地、如果讞訊明允、則斷結一案、不獨兩造愜服、即觀者亦無不傾心、是折服不僅一案之人、後有訟事、俱可迎刃而解、更能於斷結之後、將案情之曲直是非、反覆譬曉、則言尤易入、而令易行、是不拖累者即所以為養、而善曉諭者者即所以為教、但能勤坐大堂、便已百廢俱舉、果以民事為心、則亦何憚而不為也、然此特有事入城者、始得見官、而終老鄉里之編氓、仍不識本官之聲音笑貌為何、似而官民之情仍不通、則猶未能舉斯民而親之、即未能舉一州一縣而盡知之也、其尤必躬?阡陌乎、州縣之地小或百餘里、大亦不過數百里、畫東西南北為四鄉、每月必到一鄉、四閱月而一?、竟歲即可三?、即或有事不能時歷、一歲之中、總可再?、誠能輕騎減從、以父母自任、而以子弟視其民、民之親之未有不如父母者也、至於民皆父母其官、則復何情不輸、何事不辦、由此而察?情形以為措施、則措施無不當也、時詢疾苦以為補救、則補救無不周也、因事而宣講　　聖諭、必指其敝俗以為戒、則教化易行也、隨地而抽查保甲、必不使奸宄之或容、則稽察易密也、舉凡賊盜地棍及一切習教結會、唆訟窩賭窩娼之類、咸凜然於本官之耳目甚近、而又不時下鄉、則必無敢託足其境、且將革面自新矣、或有小爭訟即可立予集訊、而民不必入城矣、或錢糧疲抗、即可摘傳欠戶、立加懲處而、輸將無敢後矣、是州縣但能時?阡陌、與民相親、則聽斷緝捕、撫字催科、以及教養、保甲諸善政、無一不舉、果以民事為心、則亦何憚而不為也、而其要不外一勤、而勤又必由於寡嗜好、誠使一意趨公、更復何暇旁騖、始或不無勉強、久且習而忘疲、行見名登上考、譽滿神君、州縣之樂無大於是矣、而或且諉曰無暇、夫今日當事諸大吏、惟講公事、不喜趨承、苟無要事?商、雖衙門可以不上、何有於省門之僕僕、何有於迎迭之勞勞、是今日乃聚精會神、努力做好官之時也、該州縣其各立堂事、按月據實?報、以備查核、所冀共圖實效、幸勿徒託空言、若知府直隸州之於所屬、亦宜於因公過境之時、虛衷采訪、屏騶從以毋擾稽、政事之所宜、藉查吏而親民、即親民以察吏、與情之向背、官聲之優劣也、牒訴之稀繁、治具之修廢也、軒?所經必勵勤而警惰、風聲所樹、自吏畏而民懷、此乃平近切實之事、?非迂遠難行、倘能持以實心、必克著有成績、諸寅好其共勉之、毋負本司諄諄至意、特、_
幕友通論|姚輿|HCJSWXB_RAO_1881|卷二十五吏政十一幕友|夫幕者。半皆士類也。宜乎無弊矣。然有君子亦有小人。?今之士習。亦甚難言矣。或為憲幕。官若嗜利。即與之朋比。或有好尚。則借比乘機。道府州縣概薦友朋以聯聲氣。凡遇有升遷調補之事。即可從中作弊。一人之心血。能有幾何。必欲親小人。而遠君子也。院司道府之幕。各有品類。?不皆然。至州縣之幕權雖小。而民事在手作弊更多。或批准。或批駁。隨伊指揮。或從重。或從輕。由伊判斷。非官諳練者。未有不為幕友所?也。若學幕則皆士也。似可免矣。總因利心一動。己之本來面目。頓忘之矣。如前王某之試江南。為幕友所賣。幾至過半。其餘為幕友暗賣者。亦復不少。即試官明敏。或將卷中改數字以取者。亦或同一文字。一卷單點。一卷單圈。似單圈較勝。於單點而取者。孰知其為幕友所賣乎。若朱文正之試浙也。清廉勤慎。弊似難作矣。因伊閱文。喜用爾雅山海經。幕友串囑應試者。文中用之。閱卷時將成語抹?。謂文正云?有數卷可取。惜乎中有費解語文。正一閱曰。爾雅句。山海經句。幕曰余不讀爾雅山海經。故不辨也。文正曰。成語如何可抹。亟令圈之。圈即入選矣。作弊如是。尚能防乎。縣府考。閱卷幕友之弊。更多。且亦易作。祗取一批首。故可不論。然不僅幕友也。同寅亦然。辛巳有一姚姓。託人到烏程彭令處買批首。彭令曰。烏程已有人矣。歸安何如。應曰可。將考時。彭令謂歸安陳令曰。子出題甚好。請子為我出題。陳令出題寫畢。彭令曰。歸安何題。陳令曰某題。彭令回署。轉告姚某。請人作文臨時帶進。覆試皆如此。姚某已四?首取。彭令猶恐正案更改。發案時彭令將烏程十名前列。請陳令定首。陳某定之。定後問曰。歸安首誰。陳令曰。姚某已四?首取。我意思換某卷交彭令一閱。彭令曰。畢竟姚某好。陳令曰如是。我定姚某矣。彭令俟陳令已出正案。復調烏程前二十名再覆。覆後正案發孫某首。陳令所定者置第二。謂陳令曰。我本欲從子所定。緣覆卷內有小毛病。故又覆一?。似孫某之文。較勝於某。故取孫某。迨府試。姚某落在四十名。陳令到府中請卷一閱。方知為人所欺。與附錄此者。?文字之弊防不勝防。縱試官賢能清正。幕友品學端方。佳者亦不能盡取。劣者絕無僥倖。慎毋自恃才力聰明。謂我為者一一悉當也。_
代擬廣東省育嬰堂碑記|夏?|HCJSWXB_RAO_1881|卷二十八戶政三養民|天地之大德曰生、聖人之大德曰仁、仁心仁政、所以體天地生物之心、化育之所不及、而不使有遺憾焉者也、康誥曰、如保赤子、孟子曰、匍匐入井、非赤子之罪、詩曰、樂只君子、古聖君賢相、躋斯民於安樂壽考、無厲疾夭札、戶口滋蕃、其政不一而心無?焉、民之生也、若獸之胎、鳥之卵、昆?之啟蟄、草木之勾萌也、雖以軼獸之材、戾天之鳥、吞舟之鯤鯨、凌霄之松柏、當胎卵之時、啟蟄勾萌之候、苟失其養、可立而俟其腐敗、?於人乎、今　國家厚澤覃敷、無遠弗?、俾斯民敬老慈幼、各盡其情、猶念人類之中、或有生而不幸、既立普濟堂以甦困疾、復設育嬰堂、以收棄嬰、恩至渥也、康熙三十六年冬、廣東故方伯張公、始為育嬰堂于省會城西、造乳房四十八間、乳婦既多、則散處在外、斯時公項惟清遠贍田一十四頃、及新城內官基一片、經費不充、故規制多有未備、至乾隆十一年夏、前運司龐君、乃改建于大東門外、迎生氣也、恢廣其制作乳房二百三十間、其中作廳堂四進、以居在堂、治事之人、乃不令乳婦散處、以防冒濫、續制南海新會、新寧花縣聞平等處、沙坦田畝、以助經費、復括各埠溢鹽羨銀、以補其不足、龐君于此、能續張公未竟之緒矣、然細閱經歷事宜、猶未盡美、且遵行既久、人眾事繁、其弊日出、今茲不為區畫、恐將來經費竟屬虛縻、而　國家仁政所關、反成藏垢納污之地、何實效之有哉、是故因其舊例、重加損益、期于歷久不敝、使昔人精神、不致徒勞而已、其堂設司事二人、其人第每月一至、此外並以秦越相視、予咨於眾擇老成敏慎者為之、使移居堂內、豐其食、專其責、以無惰其事、其中設醫藥二人以防疾病、土工二人、以備天殤、其門設門役二人、以禁禦出入、其門內人役各帶眷同住、其眷兼察乳婦臧否以告其夫、其乳房別內外二區、其墻宇不時修理、其嬰兒衣服寒暑改易、其乳不足、給米粉以佐之、其乳婦夏帳冬被、其工食按月?而後與、其外設乳婦二人、接昏夜棄嬰、其註冊兼掌于司事、其公私勤惰輪用埠商三人咨訪勸諭、其勞逸不均、則委官以紏之、其官不任職、本司亦不得而詢焉、予自承乏以來、戶口頗多、於昔日棄嬰、亦倍於前時、非廣招乳婦、難以遍育、爰擇房內寬大之間、分減增益、令得多容、且慮人愈多而用愈廣也、為撥閒?銀五千六百兩、給商生息、連前公項約計本銀一萬有奇、復將田租改折本色、歲收凈穀一千餘石、衣糧雜項賴以不匱、其嬰兒稍長、募人收繼、無收繼者、將為之延師教習、必使天無棄人、人無棄材、乃稱君子愛人無己之意、故于本司衙內特、設小書一名、專管此堂案件、而又于公餘之暇、不時按臨、擬諸古人、雖不敢云盡美而漏略已補矣、且吾聞天之生材也、不擇地而生、亦不擇人而養、棄嬰之中、往往有英才出焉、后稷之生也、棄之隘巷、棄之平林、又棄之寒?、卒播奏艱鮮、立我烝民、楚令尹子文為?夫人所棄、終相楚國、以忠見稱、漢唐以下、或為大將立功于塞外、或以文采著名於域中、若此之類、安在今之不古若耶、則育嬰之堂、即從為育才之地、未可知也、以不可知而告人、人或不信、然而全天地之生、保國家之庶、官斯土者、固共有其責矣、後之君子、有能實心行政而更益之、以匡予之所不逮、豈惟予心所厚望、國家所賴、天地所福也、因為之銘曰、__於維昊天、覆幬無外、天地承之、並育不害、資生資始、莫或不公、其命維異、其生則同、見人有子、匍匐入井、抑有鄰兒、黃邕及瘠、淒然于目、惻然于心、矧厥所生、胡乃不仁、多因窮苦、雖生靡樂、亦或相從、匪鶉匪鵲、維彼忍心、棄而不顧、即有此情、於誰往訴、父兮母兮、荼毒至茲、赤子何辜、罹此慘毒、惟我　聖朝、痌瘝乃身、一夫不獲、曰予一人、鬼神義安、庶類咸若、哀此棄嬰、曷為獨薄、育嬰之堂、肇于京師、詔彼四方、訪而行之、遐哉粵東、作于張公、至于龐君、益宏其功、功既勤止、效亦聞止、日久弊生、幾紛紜止、予覽其規、?嘆其疏、不于其終、即于其初、乃閱其人、乃增其費、乃滌其疵、乃定其制、人不虛用、費不虛縻、母以不寒、子以不飢、宅以時修、服以時更、以時給、藥以時行、司事至大、埠商勗之、委員督之、本司燭之、昔時堂內、人後鰥居、男婦雜處、甚非所宜、以男察婦、既失其體、以婦欺婦、必中其綮、司事月至、抑何太荒、詭隨在中、曷由以詳、予其命之、移家于內、并此人夫、各引其對、俾吾反顧、乃不曠職、既遠其嫌、亦測其蜮、為屬一官、復添一吏、公餘之暇、不時自至、官吏不私、人役不偷、惟茲乳婦、莫敢不周、其子克生、克生克成、蜾蠃負螟、或為延師、分別教習、農工商旅、各有所執、君子愛人、其心無巳、予?慕之、夙夜自矢、深恐其後、日久亦疵、勒碑刻石、永示來茲、_
勸諭育嬰堂示|蒯德標|HCJSWXB_RAO_1881|卷二十八戶政三養民|為嚴禁溺女以全生命事。照得至重莫如人命。無罪惟有嬰兒。且既為母女。宜盡恩勤。乃甫下胞胎。忍施慘毒。骨肉自相戕賊。至親變為豺狼。風俗澆漓。莫此為甚。跡其愚見。皆謂生女過多力難長養。或因求子心切。恐孕育有妨。或因遣嫁費繁。恐妝奩難備。殊不知省府州縣。俱有育嬰善堂。收養窮簷子女。即因貧難乳哺。儘可送交。育嬰堂。或聽人抱養為女為媳。皆得保全生命。至若嫁奩厚薄。稱家有無。裙布釵荊。未始不可。世固有貧兒終身不娶者。未聞有貧女終身難嫁者。矧天道好還。??溺而復生。生而復女。天欲生之。人欲殺之。逆天者亡。殺人者死。怨相尋。非特不能速男。更恐身遭奇禍。且查生女溺斃。律科以故殺子孫之罪。杖六十徒一年。族?保甲知情不行救阻。亦連坐治罪。定例何等森嚴。乃屢經申明示諭。而溺女之風終不能戢。總由地方官紳。奉行不力。民間嫁女多尚虛浮。間有一二遵辦之處。旋亦日久玩生。茲據江邑舉人夏建寅等請頒示復行嚴禁。前來檢查。前據該紳等稟議救溺各條。暨江西豐城縣劉令六文會章程刊刷通飭各州縣。並學官勸諭正紳。務於三個月限內。分別舉辦外。合再剴切示諭。為此示仰闔屬軍民諸色人等一體知悉。爾等要知或女或男皆屬己出。旋生旋溺。恐陷刑章。其殷商富戶各將六文會章程。隨時隨地。先行勸辦。一而妥籌經費。於城鄉市鎮。適中之地。設立育嬰善局。務使溺女之風。不禁自戢。自示之後。倘再視為故常。延不遵辦。或仍有私溺情事。一經訪察得實。定將本家及族?保甲一併拿究。從嚴治罪。決不寬貸。其各凜遵。毋違特示。__計開　一飭各州縣每歲春初。生機流暢之日。出示嚴禁溺女。並禁凌虐童媳。厚奩浮靡。以清溺源。令保甲夯牌鳴鑼。沿村曉諭。俾山陬窮谷愚夫愚婦知所警畏。永著為例。　一飭各州縣會同學官。勸諭各地方紳士相地立局。量為變通。限三個月內一律舉行。飭將局首姓名遵辦情形。縷晰?覆。並不時嚴加稽查。按季按年將救活若干數。?報查考。　一學官於紳士中有實力辦理。著有成效者。詳請學憲於優行冊內增拯救溺嬰一條。其富戶捐產捐貲。州縣官會學題額旌獎。以示鼓勵。　一學官商集廉正樂善紳士。照六文會章程。有力者躬為之。無力者共圖之。亦非難事。?士首四民。誠使為祖父者立法以戒子孫。為宗長者立法以戒族眾。因以曉警。於親友?里。庶漸推漸遠。廣善舉而挽頹風。　一鄉愚溺女。多視為故常。如有暗地溺斃。詭稱死胎夭亡者。一經發覺。查實按律治罪。懲一警百。以除積習。　一六文會章程給錢自哺。其法最妥。其遇道旁棄嬰。必須雇乳外。均令自哺。較之雇婦哺養者不但省費。且免無數弊端。　一事關生命。善舉以此為最。其地方向有善堂。切諭公正董事均令添行救嬰。較之他處舉行尤為得便。　一豐稔之年尚有因貧溺女待人拯救。一遇飢歲。無論子女。勢必不免。設遇災賑年分。另設一局。收養初生薙髮少許。作為徵?。先行出示曉諭。以免委棄。日給米一升。一支五日。每月抱至官局查?。賑務中增此一條。庶保全者眾。　一六文會各村。救各村之溺。先置簿一本。邀一百股。每人或作一二十股或三五股。每股每日出錢六文。一月可得錢六百。給與貧而養女之家。以給二十月為度。其衣食稍能存活者不給。頭胎生女者不給。或生子數胎而生女者亦不給。其有應行給錢之家。或因生女過多。難於乳養。他姓有抱作童媳者。亦照例給錢與之。族大者或一村分為數會。族小者或連村合為一會。各村之溺。各村救之。可無稽查之勞。生女便行派錢。不生女者不用。可無侵吞之患。且所救之女。或存活或殀殤者。易於查明可無冒領之弊。此之謂惠而不費。簡則易從。迨數年後眾志既定。人樂救生。再行隨地變通。或捐田產歸眾管理。或集貲發商生息。呈官立案。以垂久遠。_
書李寅庵大令育嬰堂碑記|鄧瑤|HCJSWXB_RAO_1881|卷二十八戶政三養民|邑舊有育嬰局。內江李侯春暄之來宰也。以邑多溺女。籌裕局中貲費。令民間生女不能舉者。?局育之意至厚。雖然。瑤以為侯茲舉。但能育貧家女。不能禁富家之不舉女也。何以言之。貧家固多不舉女。然鄉俗恆自幼抱養於人。今又增育嬰貲。是貧家溺女之風當少息。至富家之民。侯雖設百育嬰局無濟也。富家之所以溺女者。非育之艱。乃嫁之艱耳。鄉俗嫁貲。日侈從厚。恆至罄產。不厚。則為夫家厭薄。且有因之棄其婦者。婦人之見。以為異日使其女。不見重於夫家。或至鬱鬱以死。不若即死於墮地之初為尤得也。坐是相習成風。往往富家尤甚。吾故曰侯茲舉但能育貧家之女。不能禁富家之不舉女也。然則如之何而後可。則惟有令富民嫁娶從儉。定以準式。使之無所踰耳。周禮。凡嫁女娶子。入幣純帛無過五兩。宋范忠宣公娶婦。貲送豐備。公命燬於庭。曰無壞吾家法。孫覺知福州。其俗厚於婚葬。費無藝。覺裁為中法。使貲裝無得過百千。令下嫁娶以百數。夫民間之習為奢侈。豈其本性哉。亦病於習俗相沿。不能以一人矯之耳。有賢守令循禮立制。嚴為之禁。無論貧富。必皆鼓舞樂從。所謂下令如流水之源。順民心故也。侯憫吾邑溺女者眾。既募貲以育貧家之女矣。誠大召邑人於庭而諭之曰。嫁女無得過侈。且定其制為三等。稍富無得過百緡。次富無得過二百緡。極富亦不過三百緡。違令則所以過之資。入書院為生徒膏火。著為例。娶婦之家。有爭論資財者。鄉黨勿齒。訟之官。罰無赦。如是則嫁娶從侈必止。而溺女惡習。可不禁自息矣。不佞因李侯。孜孜好善之心。推廣言之。以復於侯。且以諗邦人君子。庶幾思所以廣好生之德。而無狃於婦人女子之鄙見。因以絕其殘忍之習歟。昔馬融有言曰。喪葬之禮約。則終者掩藏矣。嫁娶之禮儉。則婚者以時矣。夫嫁娶之禮儉。豈但?者以時哉。且以免母子相殘。逆天違道之孽。居上者顧何憚而不令於下。為下者又何所忌而不從其令哉。_
育嬰堂記|賀熙齡|HCJSWXB_RAO_1881|卷二十八戶政三養民|國家肇造一百八十餘載、湛恩?鴻、洋溢方宇、遠方大吏郡守縣令、罔不宣　上德意、撫字勤懇、恤耄存孤、各有攸處、?生啿啿、咸得其所、嘉慶庚辰、安徽涇縣朱君鞠苹、以名進士宰南昌之進賢、訪風俗、詢利病、見是邑之向無育嬰堂也、深慮一物不育、以為己辜、先是前任縣令周君澍捐銀五百兩、邑人夏忠捐田一十五畝、將建堂收育、經費不給、遂不果、朱君至謀之邑人、邑人好義、踴躍爭輸、於是購縣城西少府橋側民宅一所、易其制而建堂焉、而猶慮縣村懸隔、領報維艱、窮鄉僻壤、或有遺漏、不可不立長久無弊之法、以善其後也、時邑之羅溪有?膳生周廷芝者、設育嬰之法、行之一村、其法捐穀出息、有貧不能行者、生女時、給一石養至三月、八月如之、以三石為率、至一歲時、或留自育、或給人為養媳者聽、有收撫他人初生之女者、亦贍以穀、行之二十六年、全活一百三十五口、朱君聞之以為善、下其法於各都、分租穀為三十九分、每都選舉公正士民二人領穀就近收養、歲終報其數於縣、按其多寡以為獎勵、夫為民司牧而能本實心以行實政如此、則夫邑之啼呱呱而笑啞啞者、有不各遂其咸若之天與、今　國家德洋恩普、鰥寡孤獨廢疾者有養、既行之以其仁、按律有生女溺死者照故殺子孫例、復讋之以義、仁至義盡、保衛民生、如此其詳且備也、而愚民猶昧利忘義、滅絕天性、是而可忍、孰不可忍、惟良有司以抱保攜持之意、訓迪於上、都人士以分災恤患之心、奉行於下、不獨親其親、不獨[子](于)其子、此大道之行、而天下為公之世也、豈不懿哉、_
荊州育嬰堂記|楊于果|HCJSWXB_RAO_1881|卷二十八戶政三養民|余讀宋史理宗紀、淳祐九年正月、詔給官田五百畝、命臨安府創慈幼局、收養道路遺棄嬰兒、後世郡縣育嬰堂之設、殆昉諸此、荊州之有此堂、不知創自何時、乾隆五十三年大水、堂宇漫淹、屋材漂沒、致以需費較多、久未修建、嘉慶十一年、歲在丙寅、前守曉岑林君、雅意興復、曉譬各商、輸白金六百餘兩、既購料矣、而緣事解任、值周春帆太守?事、復捐養廉銀三百兩、別置地基、經營規畫、堂廡?匽、一切畢具、未就事而調任武昌、余以戊辰七月來署郡事、因得悉其本末、以為堂雖設而弗克收養、虛名焉、襲其名而不稽其實、踵其事而不竟其功、不惟心所難安、且慮夫數年之後、並此堂而廢為曠土、則前此之綢繆拮据、悉歸亡有、是何異委千金於虛牝、為可惜也、獨居深念、密為籌畫、收養名數、初難懸定、每月以二十名為率、計所需乳媼賃錢以及茵褓醫藥、胥役請受、非四十金不可、而舊置經費、歲不過百餘金、因與縣尹呂君商酌、每月各捐白金十兩、三衛公捐十兩、共三十金、並舊置經費、約敷支用、且議定章程十五條、詳明各憲立案、以期永久遵行云、或者謂史傳所記、凡棄孤不舉者、非風俗之荒陋、即際會之艱難、茍有治民之責者、誠能平其政、脩其教、使萬物各得其理、各遂其生、以至夭札不作、卯賣卯段無聞、蟲且能天、而?屬毛離裏之親、其忍以遺跡棄之手、如是則育嬰之堂雖不設可也、然側聞仁人之為治也、如張弓然、下省舉之、不如者益之、書曰如保赤子、如赤子者、非赤子也、非赤子而以赤子保之、赤子而顧可無保乎、是政不可不平、我不敢知曰吾政已平、教不可不修、我不敢知曰吾教已修、矧夫村墟草莽之間、呱呱者間亦時有、是棄孤者、未必非政教之有缺、而補之救之、亦可以釋吾心之憾、育嬰堂之設、不可謂非平政修教之一端也、荊郡楚故都、試以楚事言之、穀於菟賢令尹也、藉令棄雲中而不舉、郢中安得有良弼、儻吾育嬰堂中有若人在焉、不較勝待乳於虎哉、此又事之不可知者也、所望後之守此土者、共貞此義、毋貽政猛於虎之誚云、_
擬請明定軍需善後報銷章程摺|張之洞|HCJSWXB_RAO_1881|卷二十六戶政一理財上|為擬請明定軍需善後報銷飯銀。以維良法而杜流弊。仰祈　　聖鑒事。竊維雲南報銷一案因部費浩穰。以致言官紏劾。　　嚴旨按治。計此案獲譴者。內外大臣。以及御史司員道府。下至書吏。凡三十餘人。可謂近年大獄。現經戶兵工等部。嚴定章程。通行各省內外官吏。宜皆儆懼奉法。特是微臣區區之意。尚不能無過慮者。蓋人之好利。非訓戒所能移。吏之作奸。非法令所能絕。當此時　　天威甫霽。爰書猶新。各部大臣。亦皆有振作求治之意。或可暫為歛戢。不旋踵而故智復萌矣。緣錢糧事體。最為煩碎。繳繞?目。不?駁其法。或出入不舛駁其日月。或調查無干之案。或飭造無用之冊。苟欲吹索。豈有窮期。雖有精明之堂司。亦難窮吏胥之伎倆。迨至有意作難。外省無從措手。不予費則鉅?難銷。欲予費則自干憲典。將令外省何所適從。且即予費而不浮不冒。錢將安出。筦度支者。不亦難乎。以臣所聞。從前歷辦軍需。凡有報銷即有部費。特早年為數較少。且風氣謹樸。職官自愛。惟部吏有之。司官以上。則未聞焉。咸豐季年。始有司員招物議者。同治中年。始有局外之京官選人居間分潤者。至近三五年。而肆濫極矣。以多年大利之源。一旦欲盡絕之。令職官不扞法綱可也。謂部吏從此不敢需索。恐部臣亦未之敢信也。臣愚以為馭胥吏之道。與待士大夫異。少恤其私。然後可使無大潰吾法。伏思各直省奏銷錢糧事件。皆有例定飯銀開支一項。即以山西論之。地丁奏銷。有戶部飯銀一千七百五兩零。大朔兩府糧石奏銷。有戶部飯銀一千二百兩。均於耗羡項下動支。文武鄉?奏銷。有戶部飯銀六十兩。於科?經費正項下動支。河東鹽課奏銷。有戶部山東司飯銀六百兩。於鹽引雜課項下動支。朋馬奏銷。有兵部飯銀一百六七十兩不等。於朋合項下動支。前人立法具有深心。故年例奏銷。不致格外挑剔。亦無格外使費。當日所以於軍需報銷未經議及者。　國家治安二百餘年。征伐用兵。事非恒有。當時一案軍務完竣。經手人員。袛了身事。豈慮後來。竊揆今日事勢。以後海防邊備正宜經營。除勇練軍。不能驟罷。豈得諱言兵事。不為報銷籌一長策。似不若明予體恤。嚴定限制。查山西舊額歲徵地丁銀三百二萬餘兩。奏銷飯銀一千七百五兩零。大較二千分之一。今擬略準此數從優倍給。定為千分之一。每軍需善後報銷銀一萬兩。解飯銀十兩。約計此後各省銷案多者七八百萬。少者一二百萬。飯食不過一二千金。至數千金而止。尚不至駭人觀聽。俟本案核准後。照准銷之數核計飯銀。於一月內解部。既便核計。且免嫌疑。其案歸何部報銷者。即解何部此項飯銀。即在軍需本案湘平升平項下動支。豫湘平一項。現經戶部奏明。行令扣提報撥。此案係外間節省盈餘。向不報部之?。以充此用於庫?絕無所傷。而有銷案。即有升平。籌?不難。名義亦順。以理推之。如部議允行。各省督撫統兵大臣。殆無不樂從如此辦理。則部吏有紙筆辦公之資。無從藉口。其於銷案准駁。當可洗心歛手。帖然一聽堂司各官之所為。倘再有藉端需索情弊。經部臣言官暨外省督撫統兵大臣查出。即行奏明。重治其罪。庶幾各部正直之大臣。賢能之曹司。可以執守新章。不虞蠹擾。秉公總理得行其志。而各直省有督兵理餉之責者。亦不至棘手而為難。內不索費。則外無浮銷。此亦理財節用之實際也。_
時事艱難亟應籌備餉需摺|景廉|HCJSWXB_RAO_1881|卷二十六戶政一理財上|為時事艱難、亟應籌備餉需、專摺具陳、仰祈　　聖鑒事、竊以思患預防、聖賢之恒訓、量入為出、財用之常經、溯自咸豐初年、河工軍務迭起、部庫存?撥放殆盡、至同治年間、每年預撥京餉、遞增至八百萬兩、部庫出入、?無盈餘、現在庫?、存儲無多、照常收放、尚可支持、設有意外要需、則支應即形棘手、臣等職司出納、不得不懷履冰之懼、作未雨之謀、惟是各省撥?、已極繁多、若不通盤籌畫、奏撥鉅?、責令起解、勢必顧此失彼、徒託空言、轉多貽?、無米之炊、臣等所不敢出也、若不辨緩急、不顧難易、搜剔利孔、百計誅求、則疲於供億、耗於流亡林總之儔、瘡痍未復、不能宣導　　皇仁、反致?削元氣、聚歛之為、又臣等所不敢出也、用是悉心參酌、於本有之財源力為規復、於可緩之用?、量為減裁、總期核實辦理、行之有效、謹臚舉十條、恭呈　　御覽　一嚴催各省墾荒、光緒五年十月、臣部議覆翰林院侍讀王先謙條陳摺內、請　　旨飭下各該督撫、以接到此次部文之日為始、限三個月內、將所屬各州縣荒熟田地、開具清單、彙總奏咨報部、一面妥定懲勸章程、核實辦理、規復舊額、奏准行知遵照、查有土此有財、田賦所收、本國家自然之利、廢而不治、財源銷耗於無形、籌裕餉需、當以墾荒為第一要務、查江蘇浙江安徽等省、著名財賦之區、現在荒地尚多、錢漕缺額、年復一年、其為查辦未能核實可知、近年山陝被旱、民多流亡、該處荒田、亦應力圖墾闢、現計開單奏報三月期限將次?滿、應再請　　旨通飭各該督撫遵照上年十月奏案、先將所屬各州縣荒熟田地、開單奏報、即?無荒田省分、亦有藉口偏災、以熟報荒、拖欠錢糧、希圖蠲緩、非由州縣隱匿、即由富紳把持、亦於接到此次部文後、將該省有無荒地徵收、是否足額、專摺奏明、其有清出隱匿、墾有成效者、奏請優?、因循廢弛者立予嚴參、?將如何辦理開墾之處、專案奏咨報部、以備查核、總之丁漕等項、為入?之大綱、全賴封疆大吏、認真率屬、竭力整頓、悉復舊額、毋令本有之財源視同廢棄、　一捐收兩淮票本自道光年間、經前任兩江督臣陶澍陸建瀛先後奏改票章、原定先課後鹽、按年?資、掣簽輪流認運、立法甚當、迨江楚軍興、淮引不行、至同治三年、前大學士兩江督臣曾國藩克復金陵、議復票運、維時江淮間戶口蕭條、富商絕少、曾國藩設法招徠、但有投名領票者、概准認運、其後於修築清水潭案內、經曾國藩飭令各商按一票捐工費銀四百兩、一票者五百引也、當時定章、凡捐過工費者為舊商、從此按年准其循環轉運、更不許新商攙入、茲聞鄂湘等岸、每淮票一張、轉相售賣、其始價值銀五六千兩、迄今每票售銀至萬餘兩、即僅租運一年、亦值租價千金、是現在淮商、始以不費一錢而得票、繼亦僅繳過捐項四百兩、而論票價、則每張所值萬金、暫租亦千餘兩、且據為子孫之世業、獲利奚啻倍蓰、查淮鹽舊章、引商則准世守為業、今既改引為票、是人皆可認運、不必商循族世之所鬻也、茲雖名為票鹽、實與引商無異、一經認運、世世得擅其利、是使大利盡歸於商、而司鹺政者、反不得操進退盈縮之權、殊非榷鹽正辦、且與改票初章、尤覺不符、臣等以為票商、應以一年一運為斷、每年每票除豫繳正雜課釐外、仍令按年捐銀一次、作為票本分上中下三則、上則捐銀一千兩、中則捐銀八百兩、下則捐銀六百兩、合兩淮現銷四十萬引計算、每年約可捐銀五六十萬兩、應請　　旨飭下兩江督臣、飭運司查明淮北各口岸、鹽銷暢滯票價低昂情形、酌定上中下則、分別捐銀數目、限一月內專案奏報、一面傳集各商、剴切曉諭、倘現運之票商、藉詞推諉、亦無庸強以所難、即飭運司另招新商接辦、仍復驗掣簽之舊、利之所在、自無不踴躍輸將、至前項銀兩、應由兩淮運庫、專?存儲、按半年一次、批解部庫、外省無論何項要需、不准動用、__一通核關稅銀兩、常關向有定額、供部庫支放之用、嗣後添改洋關、增設釐卡、常稅遂大形短絀、緣辦理軍務以來、或因局卡林立、未能遽議開徵、或即開徵、而所收稅?、為數無幾、論者謂常關數絀、洋關數盈、兩稅牽算、今之所入較多於昔、然其間常洋兩稅情形正復不同、洋關專設稅務司、另有冊報、各關自無徵多報少之弊、常關如淮安揚州臨清贛關等處、歷年徵不足額、均屬有因、人所共聞共見、其粵海閩海江海浙海等關、常稅定額本少、各該關之局面寬博、亦人所共聞共見、此外各省督撫經管之關例、委道府各員徵收者、情形衰旺、不能一律、而著名有餘之關、亦復不少、臣部原不難周諮博訪、仿照山海關新增盈餘、及蔣益灃清查太平關之例、覆加確核、重訂章程、惟念各省辦公之資、亦不能無所取給、自未便竭澤而漁、轉?刻核、然當此時事艱難之會、各省督撫監督等、同受　國恩、自當激發天良、力圖報稱、擬由臣部通行各省關除徵解足額外、仍各就徵收實在情形、按年量力溢解、共濟時艱、臣部亦斷不引以為據、?將溢解之數、編入定額、致各關有瞻前顧後之慮、想急公奉上、人同此心、為絀為盈、自有公論、固知情殷報效者、必不乏人也、　一整頓各項釐金、近年以來、核計抽收數目、遞形短絀、雖子口稅單、不無侵佔、而此項?目本無定額、承辦各員、恃無考成、隱匿挪移、在所不免、查各省局卡、散布外府州縣、離省或數十百里、或千餘里、倘疆吏不認真考察、但憑委員開報、其中弊病、何自周知、應令各該督撫明查暗訪、分別勸懲、以收數之多寡、定屬員之殿最、毋任侵蝕偷漏、以期日有起色、至局用一項、或以一成開支、或正厘一兩、收辦公銀八分、或則支銷項下?無經費名目、查應出之?、匿不開報、則所報收?不實不盡可知、應嚴飭局員和盤託出、據實詳報、由各該督撫等確加核定、?寬其已往之咎、至一切冗員濫役、應悉予裁除、務須於一成之數、再行核減、零星釐卡、亦宜隨時裁撤、以節經費而省紛擾、此外洋藥釐金、係按觔抽收之?、乃聞東南各省、有以百兩報五十兩者、甚或三十兩者、此中暗虧釐課、為數甚鉅、應令各該督撫嚴定章程、核實徵收、不得仍前減折、其鹽釐一項、亦令設法整頓、仍查照臣部奏咨各案、將貨釐藥釐鹽釐分晰造報核銷、毋任籠統牽混、　一嚴查州縣交代、同治四年十月　　欽奉　　諭旨直隸省各州縣、?仿照山東新章辦理、其新舊各案、分別已未完結、定限半年彙奏一次、至報結章程、無論正署各員、總須各任分報、不准案任統報、以杜牽混、?不得以駁改冊籍、扣算時日、巧脫處分、一有虧?、立即追繳、??各該省督撫、體察情形、參酌山東新章、一體認真查辦、毋任不肖州縣暗虧國帑、以謹吏治而裕餉源等因、欽此、光緒元年八月、臣部議覆山東巡撫丁寶楨代奏薛福成條陳事宜、光緒二年十二月、臣部具奏、綜核度支各摺內均經申明舊章、通行各直省遵照辦理在案、查辦理交代、現惟山東省最為認真、歷經臣部奏令各該省仿照考核、乃或請展緩限期、或請分案結報、專摺嚴參者仍復寥寥、相應請　　旨通飭各該省督撫、遵照例限、嚴查交代、除將如何勒限分別清結、於文到一月內迅速奏明辦理外、自此次奉　　旨之日、凡州縣官卸事交代未清者、實缺人員不准到任、調署候補人員不准委署他缺、?不准派委各項差使、如此後交代案內有兩任虧短、即係前任未清、再行調署委署之弊、應議督撫藩司、以徇庇屬員之咎、?將虧項?落分賠、仍令各該省遵照定章、將交代未清各員、二參逾限、即行奏參、?將各州縣任卸各日期、先行咨報臣部、?由吏部知照升遷調補委署各缺、互相考核、__一嚴核各項奏銷、以地丁為大宗、例載凡奏銷限期、該督撫照依限定月分、於是月底具題冊結、隨本送部、若因公不能依限、准其奏展、無故逾限者議處、司道府州縣?所官、先已違限、查明據實開報吏部、分別照例議處、其奏銷後續行報解者、仍准照例報部、分別扣除免議各等語、定例極為嚴密、乃行之既久漸形弛懈、各省冊結、未能依限到部、到部以後會同核議、送改事故、繙譯清文輾轉?延、經年累月、甚或題本繕齊、接到外省扣除免議減議咨文、又須行知更改、一員改畢、一員又來、往往因一縣一州、致稽通案、經徵各官習知題覆需時、其應得處分業已設法規避、未完?目、仍未能年清年?、於　國課實有妨、欲除積弊、不得不思所變通、應請自此次奏准後、所有錢糧奏銷各依定限、令各該督撫一面具題、一面先將未完一分以上各員名、開具簡明清單、專摺奏報、由部核定處分、先行具奏、仍各於題本內、將業經具奏各員聲明備核、間有未能依限具題省分、此項專摺仍應按限入奏、其有具奏後續完者、准其續行奏請、歸本案開復、此外鹽課漕項、凡經手錢糧、如報銷有關處分者、一律照此辦理、庶經徵人員、知所儆懼、而帑項不致虛懸矣、　一專提減成養廉銀兩、咸豐三年軍機大臣會同臣部議覆、太僕寺卿李維翰奏停廉充餉摺內、請將各直省文職一品至七品、武職三品以上、養廉暫行減成支放、嗣於咸豐六年二月間、欽奉　　上諭、所有各直省文武養廉、?戶部查照京官增給俸銀章程、酌核具奏等因、欽此、經臣部奏准、自是年夏季起文職一二品、酌給七成、三四品酌給八成、五品以下及七品之正印官、武職三品以上、酌給九成、其餘文職武職、均照原額支給、迄今二十餘年、循照辦理、核計各直省、此項放?、每年節省銀九十餘萬兩、軍興以來、司庫不敷周轉、其減成銀兩、均已陸續借撥、現值籌備餉需之時、所有前項銀兩、自應循名核實、專提解京、除雲貴甘肅支絀省分不計外、其餘各省綜計、約可提銀六七十萬兩、相應請　旨飭下各該省督撫、自光緒六年春季為始、將文職武職養廉銀兩、仍照章分別按成給發外、其減放銀兩、另?存儲、按年批解部庫一次、年清年?、不得藉詞截留、　一催提減平銀兩、道光二十三年、臣部奏定章程各直省減平銀兩、飭令按年彙解部庫充餉、?造具扣?清冊、送部查核、查此項銀兩、每年節省七十四萬餘兩、乃歷年解不足數、計截至光緒五年年底止、山西河南陝西四川廣西湖北等省、共欠實存未解銀三十三萬餘兩、尚有山西河南四川福建湖南江蘇等省、借動銀一百六十四萬餘兩、此項本係例應按年解部之?、其借動各省從前均有奏咨、案據聲明、有?即當籌還、現均未據歸?、惟為數較鉅、各該省庫儲未裕、不能不請從緩催繳、若實存之?、既據冊報、現存藩庫、應即日委解來京、應請　　旨飭下山西河南陝西四川廣西湖北各省督撫飭藩司、於接到此次部文後、勒限半年、將前項實存未解各年減平銀兩、各按欠解數目、掃數委員解部交納、以充餉需、自本年為始、除向來留支省分不計外、其餘各省遵照奏定章程、一律起解、每年約可多解銀四五十萬兩、經此次嚴催後、倘再有遲逾、即由臣部將藩司指名奏參、以儆玩泄、其借動銀一百六十餘萬兩、亦令各該省設法陸續籌?清還、毋任鉅欠、終歸無?、至未經造冊各省分、業經臣部於上年底彙案奏催、應再各令遵照前奏、赶緊按年按?補造清冊、送部稽核、毋再遲延、　一停止不急工程、京外各衙門一切工程、除自行籌辦不動正?者毋庸議外、其餘興修各工、應支庫項者、所需甚鉅、同治八年五月間、經臣部奏准一切尋常工程、從緩興辦、通行遵照在案、現在籌備餉需、自應查照同治八年奏案辦理、應請將各衙門一切工程、概行停止三年、至　　壇　　廟　　陵寢各要工、關係重大、其實在萬不可緩者、應令勘估大臣詳細查核、力求撙節、毋任稍有浮冒、此外三海工程、向來官員賠?、有交一免三之例、應請停止認交、其京外應繳賠項各員、准其援照咸豐十年、寬免三成奏案、於欽奉此次　　諭旨後、限內由戶部完繳至七成者、其餘三成、奏請　　恩施寬免、__一核實顏緞兩庫折價、同治九年閏十月間奏准、凡在京各衙門借撥庫?、均應先行奏交臣部核議、分別准駁後、奏明辦理、此指借?而言、若顏料緞疋、兩庫折價銀兩、向由銀庫支領、?不咨明臣部核轉、光緒四年顏料庫領銀至二十二萬餘兩、緞疋庫、領放銀至五十一萬餘兩、光緒五年分兩庫領至一百餘萬兩之多、此項銀兩、為數甚鉅、伏思　宮廷敦崇節儉、歷年以來、?無額外用項、即事關典禮、亦當分別緩急、可裁者裁、可減者減、除省冗繁、為節流之計、原非以事關　　壇　　廟　　陵寢、即可任其浮支濫用、一概不加稽核也、即緞疋庫折價之絨觔一項、上年請領至二十七萬餘兩、山羊絨一項、至十四萬餘兩、絨繩為扛抬祭器等項之用、山羊絨為鋪地拜墊等項之用、不過典禮中之一小節耳、而所費如此、不敢謂此等用?之確不可易也、本月十八日工部奏請　飭下太常寺遵照定例、將應需祭器等項、現存者分別造冊、應修者核定年限、亦係為力杜浮冒起見、臣等因查各項折價銀兩、咸豐四年、因軍需緊要、奏明減成給發、行之幾二十年、嗣因各處恭辦典禮、先後將絨觔羊絨等項、奏明改放十成實銀、現在時事孔艱、亟應力求撙節、擬請自光緒六年為始、各衙門請領折價銀兩、無論何處何項、仍遵咸豐四年奏定章程一體按五成實銀開放、以節糜費、至外省作正開銷之?、絲毫皆關帑項、嗣後顏料緞疋兩庫、除各該織造例解之?、仍舊辦理外、如有例外飭各省探買之件、應先行知照臣部、斟酌緩急、再行會同奏請飭遵、似亦節用之要務也、　以上各條、除備辦典禮修葺工程等項、應歸臣部分別核辦外、其餘全賴疆臣主持、如地丁為錢糧正?、帑項大宗、東南底定巳十餘年、何致地畝荒蕪、久難墾復、鹽關兩課、皆維正之供、其抽釐減平扣釐等?、均為彌補庫虧軍需而設、釐金多由各督撫派員設局經收、扣平扣廉、則統歸藩庫彙收彙解、至若交代奏銷、尤為度支大宗、外省但能事事核實、各理其固有之財、則庫?自當日裕、庫?漸裕、則一切京協撥?、自無掣肘之虞、此固相因之勢也、然非專其責於封疆大吏、恐臣部徒持仰屋之籌、終亦空談而無補、惟有請　　旨嚴行申諭、通飭各直省督撫臣、督率藩運各司、?各監關督等、自奉到此次　　諭旨後、務須力戒因循、認真整頓、查照臣部所議條?、詳加規畫、實事奉行、各盡其職所當為、毋避嫌怨、毋涉瞻徇、毋畏艱難、毋任粉飾、總期於　國計民生、實有裨益、豫為有備無患地步、仍令將如何辦理情形、趕緊妥籌妥議、限於接到此次部文後、兩個月內、據實覆奏、毋稍延宕、再臣等此次條議、不過就耳目所及、效一得之愚、至各省之物力民情、無從周知灼見、應?請　　旨飭下各該督撫各就地方近日情形、通盤酌度、如有可籌之?、可興之利、總以無損於民、而有益於　國者、方能通行無、務令各抒所見、專摺奏　聞、伏乞　　聖明採擇、以資集思廣益之助、各該督撫等身膺疆寄、目擊時艱、必當共矢公忠、以維大局、則　國家之福、亦天下臣民之幸也、所有臣等籌備餉需緣由、理合恭摺具陳、是否有當、伏乞　　　皇太后　　皇上聖鑒訓示遵行、_
漕費禁給洋錢摺|林則徐|HCJSWXB_RAO_1881|卷二十六戶政一理財上|奏為江省洋錢、價值浮於紋銀、現屆辦理新漕、請禁折給洋錢、以速漕務、而平市價、恭摺奏祈　　聖鑒事、竊惟財用之道、利通於下、而權操自上、　國家理財制用、以紋銀與制錢並行、本不許畸輕畸重、從前洋錢流入內地、其成色比紋銀為低、其價值原比紋銀為賤、因小民計圖便利、日漸通行、未幾有洋銀等於紋銀、又未幾而洋價浮於銀價、道光十三年間給事中孫蘭枝奏奉　　旨、飭令體察情形、悉心籌議、惟時江省每洋銀一圓作曹平紋銀七錢三分、雖成色遠遜足紋、而分兩尚無軒輊、民間行使巳久若驟為禁止轉恐窒礙難行、當經臣林則徐、與督臣陶澍酌議予以限制、奏奉　　上諭、洋錢行用內地既●始自近年、勢難驟禁、要當於聽從民便之中示以限制、其價值一以紋銀為準、不得浮於紋銀、庶不致愈行愈廣等因、欽此、欽遵通行各屬、出示曉諭在案、當奉行之始、洋錢時價、合紋銀七錢一二三分不等、官民商旅、均屬相安、迨日久玩生、閭閻間輾轉高?、幾有不可遏抑之勢、近日蘇松一帶洋錢、每圓概換至曹紋八錢一二分以上、較比三四年前每圓價值、實已?高一錢、即兌換制錢、亦比紋銀多至一百文以外、查蘇州工商輻輳洋錢行使最多、每圓加價一錢、十圓即加一兩、以一百萬圓而計、即已潛耗紋銀十萬兩、平民一切用度、即明為照舊者、暗中皆已加增、若論拔本塞源、理應將洋錢全行禁用方為正辦、然習俗狃於便安、勢不能驟然阻止、即使嚴申令甲、亦恐陽奉陰違、若紛紛派委稽查、尤慮藉端滋擾、惟當於行用最多之處先截其流、使奸儈無可居奇、庶洋價因而平減、查蘇省冬春之際漕船自歸次修、以至兌足開行、用度不少、旗丁與州縣交涉之處、雖事屬瑣屑、未敢上陳、而實於漕行之遲速大有關係、通省辦漕之州縣、或用紋銀、或用錢文、各有相沿舊制、惟蘇松等屬、每有以洋錢折給之事、在從前原圖便易、迨取數多而需用急、則市中洋價愈昂、且南方所用之洋錢、一經渡黃、又不適於北方之用、是以幫船開行、仍須換銀帶?、彼鋪戶利、權子母、計析錙銖、??於糧船受兌之前、先將洋價?高以困州縣、及至幫船開行之日、又將銀價?高、以困旗丁、輾轉低昂、陰為盤剝、以致縣幫交累、漕務愈難、?洋錢作價既多、則縣幫每多爭執、既有爭執、勢必眈延重運、開行之遲、未始不由干此、臣等公同籌議、欲杜洋錢之?價、絕市儈之居奇、必先於辦漕禁用洋錢、方可以回積習、現在空船歸次、期於早兌早開相、應請　　旨、將漕務內一切費用、概禁折給洋錢、其向需洋錢一圓者、今悉以紋銀七錢三分、核實給發、庶市儈免高?之價、縣幫無爭較之煩、不獨圜法得以均平、即漕行亦因以迅速、似屬於公有裨、如丁胥夫役人等膽敢抗違、或市儈奸商、把持壟斷、即由臣等一體嚴挐、從重究辦、不稍寬貸、務期令行禁止、弊絕風清、以仰副　　聖主、利民速漕之至意、_
籌餉疏|王開運|HCJSWXB_RAO_1881|卷二十六戶政一理財上|竊微臣恭閱邸抄伏讀本年六月十六日　　上諭各省防軍歲需餉項甚鉅?各督撫統兵大臣將所部各營嚴行稽核選派得力將弁管帶申明紀律汰弱留強俾成勁旅儻有不加訓練不講營規虛報空額吞蝕口糧諸弊一經發覺定即重懲以上各節均須實力奉行不得視為具文一味粉飾因循致負委任總之時事多艱全在中外大臣其矢公忠實心任事破除成見以期宏濟艱難朝廷進退大臣惟視其能否盡職以為考核其各時加惕勵庶幾恩眷長承也至用人行政時有缺失凡有言責諸臣尤當直言無隱藉資採擇用裨治理實有厚望焉等因欽此仰見　　聖朝軫念軍國諄諄誥誡之至意微臣卑職本無言責何敢僭越指陳利弊　　聖主勤求治理區區愚忱有願為芻蕘之獻者竊惟　國初以來迄於雍乾嘉道年間非不時有兵役而度支餉項總不出正賦而外自咸豐初年以至於今每年軍需除正賦不計外歲增釐全洋稅捐輸鹽課各鉅?而猶時形奇絀每須借貸　國家二百餘年糜費軍餉未有至於斯極也然當多事之秋軍營浮濫支銷誠有不能顧惜者今肅清已久各路防軍既不能全行遣撤若仍照從前對仗行營浮濫支銷不早裁減虛冒禁革弊端變通核實汰兵補勇以節帑項而計久長微但　國計民生永無充裕之日儻此後事有意外征兵則有名無實籌餉則有加無已取之庫?則已空勸之閭閻則已竭毒脯救飢又恐害將更甚言念及此誠不知何以待之此微臣自忘愚賤日夜焦思不敢引避嫌怨謹就管見所及敬為　　　皇太后　　皇上縷晰陳之冀可補救萬一也__查各省陸路防軍支銷?目不一其可裁減者約有四項各軍弊實不一其嚴禁者約有四端各軍虛實不一其應變通者約有四事所謂可裁減者一曰各項人夫各省從前招募馬步練勇以為應敵之軍每一營正勇或三百數十人或五六百人不等每營或分為四哨或五哨六哨每哨或分為八棚或為十棚每棚正勇或八人或十人每一棚另有火夫一名搬運帳棚鑼鍋行糧等項長夫二名又一營有砲夫子葯夫共數十名而總統分統營官又各有公長夫數十名以搬運軍需之用合計馬步止營夫一百餘名步隊一營夫二百餘名每名每月餉銀三兩或三兩二三錢不等凡皆為軍臨前敵或追奔逐北必須隨同搬運輜重而設若戍守防軍勇丁安坐無事獨不能自造一飯自餵一馬即間有操演儘可輪流更換扛抬槍砲配帶子葯如必事事責之各項人夫而後能行則勇丁之懈怠無用可知允宜悉數裁汰何?夫乎總統分統營官無事之日安用此親兵護勇各數十名藉貲保身既已多立支銷名目則聽差?用人已有餘而此帳棚文卷油燭柴炭非有征調安然不動設此搬運公長夫各數十名將安用之姑不必問其真有與否徒為虛冒名糧之目也即偶或有之以抵不足之勇額恐十不及一竊以為每營各項火夫棚夫炮夫子葯夫公長夫或百餘人或二百餘名虛冒太甚此可裁減者一也二曰各員公費軍有總統一員每月約薪水銀五百兩數營有分統一員每月約薪水銀五十兩或百兩每營有營官一員每月約薪水銀五十兩較文員俸銀已多數倍而總統每月又另有辦公銀約千兩以為辦公償犒花紅紙張油燭柴炭等費文案委員書識等薪水在外分統營官每月亦另有公費銀百五十兩或二百兩以為添換旗幟軍裝號衣辦公等費夫所謂辦公者從前敢戰之軍奮勇者有獎賞之費受傷者有養傷之費陣亡者有埋?搬柩優恤之費或有敗仗有趕辦軍裝之費若防軍除應酬以塞人言餘則請餉報銷?有領解部費閱操賞犒縱偶有之一營不過數人況賞未必重此外花紅紙扎動用甚少油燭柴炭則月有薪水至於各營旗幟軍裝未必月月添製號衣號褂雖一年半年時有添換不苛扣勇餉足矣凡此公費所需幾何仍有一年止發勇丁餉銀九個月或十個月或閏月並不發餉此雖非各軍皆然而領解餉銀悉係庫平散發糧餉薪水各項每銀一兩扣減四分每萬兩扣減四百兩此項平餘亦名為提出辦公是則各軍皆然似此則辦公等費有盈無絀安用薪水之外每月又另扣公費然不准支銷則藉口辦公無資按月支銷又未免貪冒殊深竊以為每年照給公費兩個月無有不敷此可裁減者二也三曰帳棚折價前敵行軍不得不?帶帳棚以免野處露宿且轉戰無定易於損失置諸風雨嚴霜烈日之中又易朽敗其不能不半年一換周年一換者勢也若駐守防軍必修築營房以圖永久安居計工估價必作正?加倍報銷而所有帳棚束之高閣悉歸無用又何至半年一換或八個月或周年一換每營每年所添換帳棚價銀至六七百兩之多此不過徒多浮冒?目耳即或偶有移調舊者尚存可以通用縱有破壞彌縫補苴足庇風雨愛惜存儲斷可二年一換此可裁減者三也四曰勇餉減成各軍正勇口糧每各每月給銀四兩二錢親兵什長巡查每名每月給銀四兩五錢八錢至五六兩不等即以每名月餉四兩二錢而論較之綠營制兵名糧約多一倍較之旗兵口分則亦多?以次遞加乎然口糧雖重勇丁果實惠均霑亦足以示體恤今軍營通弊多端除層層剝削外其每名月餉四兩二錢者每月實獲究不不過三兩有零其或有時不及此數以旗綠營制兵口較之即照此每月三兩有零似猶較重若總統以下各官無復?剝則勇丁每名月餉四兩二錢者減為三兩二錢亦不至形苦累四兩五錢以上者減為三兩五錢亦足以示優異此可裁減者四也__以上可裁減者四項約計每年馬隊一營可節餉銀五千餘兩步隊五百人一營者可節餉銀一萬五六千餘兩短少勇額虛冒名猶其外焉者也但遇有事?營前敵擬裁四項應請酌量加增今無事時核減在久佩兵符豪富已極之總統分統營官原無損于毫末獨每棚勇丁之火夫長夫除由總統以下各官分提月餉外或有由各勇丁公同請領火夫應有名亦經裁革而餉又核減若復照常層層?剝則勇何以堪所宜嚴禁者又有四端一曰苛扣米價各營軍米原難必駐扎之地隨時可以取資即有商販存儲售賣價值必昂且恐時有缺乏貽誤軍食其不能不由總統委員于產米之區設立台採買解營接濟者必然之勢也南方地多產米雖有上年中年無年之歲而無年絕少即遇價貴之時每米一石重約一百五十觔價銀在二兩以上者十年之內無一二年大約上年每石價銀不及一兩中年每石價銀在一兩左右自南方買米以濟南方之軍每石另加口袋船力等費約銀二錢有零若由輪船運至天津山海關一帶每石另加口袋船力等費約銀六七錢綜核米價並各項運費合上年中年酌盈劑虛約計每石需銀一兩五六七錢貴亦不及二兩若發給勇丁無分米價貴賤概扣餉銀三兩抵粘米一石約一百三四十觔雖各軍不必事同一律而即此以概其餘凡有扣米銀之軍則苛派之昭彰者也東西比方小米麥?價銀多寡未能懸定總宜以採辦之處時值銀數為斷另加運費為準核實發給勇丁庶免怨望如不論價低昂統以每名每月坐扣米銀九錢亦有扣八錢者雖偶有貴年分時價過於坐扣之數即以此類推藉口台貼賠而十年之中或九年價賤扣銀仍不稍減此宜嚴禁者一也二曰勒受衣物勇丁雖愚衣食所資領有月餉不難自備每有統領營官製就棉衣及鋪?包頭裹腳等件散給勇丁若以為賞賜則誠善矣乃坐扣月餉較之勇丁自製約貴一倍號衣號褂統領營官均有公費本屬應辦之件往往添新換舊悉令勇丁自製甚或勇有開除其新充補者接領號衣尚須出錢與統領營官並須出錢與開除之勇方得充補又統領營哨各官及營務處時有親屬家人故舊?帶茶?包頭裹腳布疋等類到營散發勇丁利市三倍不受則?以威且餉銀業經坐扣勇丁口幾何既為該營官剖?又以之曲徇人情忍恨吞聲莫可如何此宜嚴禁者二也三曰攤派欠餉軍營事件有公而亦有私其應辦公事如修築營房勢必估工加倍報銷即不報銷勇丁?版築之勞分所應也一切材料並騾馬統領各官原有公費何以攤派勇丁至於私事統領以下各官或有慶弔周派公分或有虧短亦攤助公資則又何也柴草一項本為軍需例載所無近以北方西陲不易取辦　　特恩加給柴草銀兩體恤勇丁各軍核實發給勇丁者或亦有之?減者亦非全無軍務煩興之時餉需甚鉅庫?支絀間有短欠亦所難免近則由部撥者無不實發自改歸各省籌餉協濟間或難符定章不能如數領解而總統以下各官即以協餉短解為名因而積欠勇餉難有協餉到營除總統以下各官先扣足虛冒之名有餘然後酌量散放勇丁待領欠餉無期惟有銜恨或棄此他適因而填溝壑作不軌者往往有之統兵者既有虛冒名之實反貽　國家欠餉之名轉而素欠餉於　朝廷貪鄙欺飾莫此為甚此宜嚴禁者三也四曰刑誅過當故犯軍法勇丁故有逃難之罪?犯軍法將帥應有可原之情乃有法非故犯亦非?犯以帑項養育之勇為將帥自營其私而勇丁無所霑潤既苦鞭策過嚴又苦?剝太甚欲留不願欲歸不得度日無計度歲無資怨氣所結謗讟交作乃或殺數人以示威或至殺數百人以絕禍貪暴殘刻耳不忍聞此宜嚴禁者四也__以上宜嚴禁者四端有各軍通弊者有此軍所有彼軍所無者有採訪尚未盡得其詳者總之有以恤士卒之苦乃可以制裁減虛冒之宜也至於整頓營伍核實名以求善後應變通者則又有四事一曰隨時換防各軍初募練勇成軍實數尚有八九成?應敵之師短少尚不敢過甚一經駐防無事總統分統營官往往飭令勇丁幾成告假上行下效互相徇隱而在防之勇丁或因病故或因?苦離營或因事回籍或因?賭及犯營規革退而勇額之虛懸已不少矣又總統分統營哨官及營務處各調劑其親戚故舊家人婦女?開虛名散隸各哨各棚隨時坐扣實餉以及幕友隨員文案之跟隨亦虛補名營哨各官瞻徇情面習為故常如是則名之虛冒更不少矣名冊報部則歷歷可稽按之實在則不滿七八成者固多極至不滿四五成者亦難保必無雖各軍皆有稽查截曠而勇丁之多寡惟總統以下各官知之虛冒之名亦惟總統以下諸人分扣之各營之勇又非他人所能點名清查虛實固不可知強弱亦不可知此駐防愈久不堪深究離京愈遠更不堪深究虛糜帑項所以日甚一日也於萬難袪弊之中惟有隨時更調或調廣東之兵換防南省或換西省之營調防北省不可彼此兩省對調尤不可彼此一軍對調除現在劉錦棠一軍尚須防剿餘孽吳大澂所部各營方有應辦事宜傳聞尚為得力均未便遽易生手餘則無論何軍應令速即更調不准督撫統兵大臣以久駐防軍熟悉地方情形深貲得力及有經手未完事件未能遽令換防等語?詞搪塞展緩以遂其欺飾彌縫之計況無事之日無事之地久駐之軍得力豈換防之軍獨不得力果不得力正可裁撤如可?力正資練習其飾為不可換者非欲擁兵自衛即恐利權旁奪否則空額大長恐形蹟破露耳更不可不即令換防至?營之先應由督撫臣嚴飭各地方官毋許百姓臨時應募充當長夫開行之後不準游民沿路應募充當勇丁總以該軍實有勇丁自行搬運帳棚輜重起行由該管營哨官嚴加約束到防而換防之期限不必預定年分仍可隨時更調使之倉猝募補不及換防之遠近約在千里以外庶得按站稽查督撫臣預令各該州縣凡遇換防軍營經過地方沿途要隘詳密查點人數?呈督撫臣奏報即據勇丁多寡以定統兵諸臣之功罪並請　　旨破除常格准經過各州縣官核實造冊由驛呈報戶兵兩部使小臣亦得?忠亦兼聽並觀之意庶免督撫臣獨任其怨歸於瞻徇造報不實如是則防軍之虛實難逃千里共見共聞之耳目或不致故轍復蹈此應變通者一也二曰疆臣點校各軍練勇由各軍之總統營官點名散餉閱操則少者無不以為多虛者無不以為實弱者無不以為強究之多寡虛實強弱　　朝廷固不得而知即駐扎該省之督撫臣亦不得而知惟請　飭下各督撫臣於防軍過境之時近則調省遠則出巡駐扎防軍必由之路無論何軍練勇調冊點名閱操則道路之中數之少者不能報為多額之虛者不能?為實勇之弱者亦不能飾為強即或臨時募補技藝必不嫻熟則老弱者可以沙汰冒充者可即斥退隨時據實馳報　　朝廷即就其現有之勇以為額以後惟有裁減不准募添庶籌餉又有把握及至到防之後督撫臣一年之內或調省或出巡點名閱操四次則將領之能否勇丁之強弱人數餉需之虛實舉可周知亦令隨時馳報而保獎參劾即存乎其中則營伍逐漸歸整頓督撫臣果能破除情面核其名實雖非其軍統帥亦必有所嚴憚不敢弊端百出此應變通者二也__三曰餉歸部撥各軍夫價公費帳棚勇餉均已裁減之後弊端悉除勇數又復核實則餉項從新另有定數似宜仍復舊章軍餉本向由部撥自咸同年間軍務方殷由外省籌餉協濟即由外省解赴各軍免解部庫發領轉折擔延此多事時權宜辦理也今晏然無事若仍由各省解赴各軍各軍指定各省協濟雖曰簡便第恐相沿日久視為固然將不復知有　　朝廷矣在今日統兵諸臣無非勳舊新任原可不疑然日引月長老成凋謝儻委任或非其人則兵餉皆在將帥掌握之中事何可言即令萬無可慮而外重內輕流弊究恐滋甚就如本年　　孝貞顯皇后　陵工大差淮綱利銀直隸租銀理應提前報解以應一切要需乃各督撫統兵大臣每年開支動逾數百千萬兩　　朝廷不曾限制而此急應趕解經費數萬兩非請　飭催幾於貽?　鉅典可見玩視　朝綱已成外省積習若不及早裁革虛冒示以限制提充庫?恐將來尾大不掉　　朝廷遇有急需必至呼應不靈也應請　飭下部疆臣及統兵諸臣此後防軍月餉除奉省現議新章此外各軍月餉現由部撥者仍由部撥由各省協濟者該軍距京在二千里以內所有各省協濟該軍餉銀悉令解部由該軍赴部請領其有防軍距京在二千里以外前出各省協濟其協濟省分距京較遠距該軍較遠者所有協餉悉令解部亦由該軍赴部請領惟協濟省分距京較遠距該軍較近者所有協餉雖暫免解部應由該軍督辦先期奏請俟奉　　旨允准飭部自行協濟省分方得請領但戶部均毋稍稽延以免軍心觖望或致飢潰第如此辦理非不知多一往返勞運解之費惟必如是　朝權乃不下移且可隨時循名核實不至如從前公?餉項皆在督撫統兵諸臣之手聽其任意冒濫支銷而各軍的?有著亦不至觀望徘徊誠為兩得此應變通者三也四曰汰兵補勇歷觀前代開創之初無非兵精而少及至季世莫不兵弱而多　國家額設旗綠制兵六十餘萬近三十年來行兵者皆以為不可用於是廣招練勇以成軍似練勇可用矣不知前招之練勇養至於今由壯而老精力消耗且戍守安閑強者必去弱者方留又安必其皆可用乎既謂制兵不可用則當隨時裁革補以可用之練勇何至今日仍兩項兼支坐耗餉今各省制兵至十餘年不能造冊報部其兵政之廢弛可知矣各省防軍至數百營無從核實則餉項之撙節可望矣即令裁減虛冒禁革弊端又復如前三者變通核實不過補救目前究之制兵之餉固不能少防軍之餉仍不能無捐輸雖停抽釐如故民困未舒國帑莫裕又將何以計久長乎本年欽奉　　明諭飭令各省防軍嚴行稽核汰弱留強　　聖訓煌煌至深且遠各督撫統兵大臣高爵厚祿受　　恩深重應亦具有天良今閱數月問有一軍一營實力奉行核減浮銷據實馳陳稍盡臣心上慰　　宸?者乎不過視為具文粉飾因循已耳竊以為非　　聖明果斷特飭各督撫統兵大臣定限五年將各省綠營制兵水陸防軍分年沙汰各在五年以上隨時裁革挑補五年之內俱足制兵之額其有限滿制兵練勇尚未開除選補足額飾詞延宕者無非欲虛報空額吞蝕口則其罔利營私當有應得之罪即有應須設防之?不敷分布可仿照前貴州撫臣岑毓英改定黔省抽兵補練章程應設防軍處所即撥補充制兵之練勇分起駐扎仍以前帶練勇之營官及黔省候補歸標之武員管帶而總其成於撫臣所有統領管哨官委員文案書識等月支薪水比之各軍無不核減兵勇月餉亦不及各軍之半應請　飭部調查各省制兵練勇營制名冊逐一比較按照黔省章程酌加口辦理又黔軍兵勇短少一名記營官大過一次短少二名斥革短少三名以軍法從事雖未必弊絕風清然究不至如各軍虛冒名之甚現已行之數年尚無大弊今若兵勇互為裁汰合二者適符制兵額數則駐防東南之勇即以補東南空額之兵其有東南之勇從西北等省駐防之軍或有不願歸西北等省之標者則西北等省所裁制兵空額可補其有不足甯缺毋濫所留防西北盡未歸標之勇足補西北等省所空制兵之額即以之留防西北以代空額之制兵可也或留防之勇多於西北制兵空額則以餘勇之名補於東南兵額不足之省而以後餉可仍照各省向章開支如是則勇盡勁兵額無空懸餉不虛糜然後可以經久此應變通者四也__以上可裁減者四項宜嚴禁者四端應變通者四事微臣愚昧之見不知有當萬一否倘蒙　　聖明採擇　　特旨飭下部疆臣統兵諸臣立見施行如果實事求是毋稍瞻徇近則一年之中可節餉需數百萬兩遠則五年之外歲節餉千餘萬兩則庫藏安有不充而以蘇民困則衣食所資釐金可減以養官廉則京員祿俸可增以恤兵丁則八旗口可加均於　國家至計大有裨益其有公忠體　國者必遵　旨實力奉行其有假公濟私者必違　旨矯語難行　朝廷於此可辨忠奸以行彰癉黜陟之權矣微臣尤伏念　　　皇太后　　皇上為國為民無在不躬行節儉為天下先幾於無復可節無復可儉而臣工猶時以崇尚節儉為言獨至統兵諸臣久攬利權不當仰體　朝廷庫?支絀民生困苦求撙節以紓　宵旰之憂乎微臣為籌餉維艱起見披瀝?陳伏乞　　　皇太后　　皇上聖鑒恭候　　諭旨訓示施行不勝懇切悚惶之至_
臚陳各省抽釐濟餉源流利弊疏|郭嵩燾|HCJSWXB_RAO_1881|卷二十六戶政一理財上|奏為各省抽釐濟餉、歷著成效、謹就管見所及、備溯源流、熟籌利弊、詳細臚陳、仰祈　　聖鑒事、竊維　國家承平日久、營兵廢弛已極、廣西賊初起、調集山陝滇黔邊兵、謂必優於腹地、均因日久無功、以次撤歸、嗣後各省籌辦防勦、專務募勇而營兵?亦時就地調撥、始終不能一得其力、自古行軍、皆由調發、近時則一出於召募、此用兵之一變局也、軍務初起、　　朝廷頒帑金、動輒數百萬、或由戶部運解、或由鄰省協撥、軍營安坐、以待支放、師久而財日匱、東南各省蹂躪無遺、戶部之解?、鄰省之協餉、力皆不能自顧、偶一辦理防堵、捕勦土匪、左支右絀、無可為計、其勢又不能坐聽其決裂、艱窘如廣西貴州、亦須經營籌畫、自求生理、湖南經理得宜、則竟以一省之力支柱數省、此又籌餉之一變局也、用兵既久、籌餉之難倍於籌兵、餉裕則兵強、餉匱則雖有兵而不能恃以禦侮、總計十餘年以來、籌餉之方、名目繁多、其大要不過二端、一曰捐輸、一曰釐金、捐輸起自漢卜式、出私財佐軍、流極於宋明之季、而有搜括之令、　國家開捐納之例、導之以進退、取之有節、勸之有方巨富厚資立致榮顯、中下之戶亦樂有以自效、為法優矣、而數行之、則民怨官煩、而法亦敝、故捐輸可以救一時之急、而不可為經久之規、釐金之制、蓋緣始周官之?布絘布、以杜子春註意推之、?布者當如今之坐釐、絘布者當如今之行釐、而自周以前、商賈之征數倍農民、後世水陸鈔關、額設極少、稅課亦極輕、此非徒以優商也、王者節宣天地之宜、田賦所入、以制國用有餘、商賈聚散無恒居、盈虛無定勢、官吏易緣為奸、故常弛其征以便民、軍興用繁、則百稅並舉、遠古以來、國用之需、無不取給百姓、王安石竊周官之意、以擾承平無事之民、君子所深惡、至於艱難籌餉、而一切苟且之政行、其勢自迫於不容已、四民惟農商二者為有常業、不取之商、即取之農、農民務本而生計微、商民逐末而利源厚、輕重之宜、亦易知也、今之釐金與漢之算緡、唐之除官錢、宋之經制頭子錢、異名而同實、漢唐之世、所謂算緡諸法者、皆取之商賈之本錢、故又有告緡手實諸法、以窮其根柢、其餘百貨更加以稅、史冊所紀、今煩政密所以括民財者甚至、然而漢唐宋取之民者多、而為利反少、今取之民者約、而為利反多者何也、漢唐之制為定法、以督之州縣而已、督之州縣、則吏胥之搏噬益繁、而終無實際、為定法、則商賈之豐儉、或相倍蓰、或相千萬、而不能不著為課額派之州縣、通都巨鎮、可以倍征、而徒飽私橐、山城僻壤、並無貿易、而亦須取盈、又或於正供之外、利以雜差、故為擾也、今之釐金惟不限以科則、不拘以程式、一依唐臣劉晏之法、引用士人因地制宜、猶得任人不任法之意、臣請歷言之、所謂不限以科則者何也、上海釐金抽收之法、異於江北、安徽異於江西、湖北異於湖南、貨行之通滯、商情之順逆、惟其所便而不以相強、上海釐金抽收最重、以次推及廣東、不逮十分之一、不能比而同也、甚至一省之貨、此輕而彼重、一廠之設、此疏而彼密、惟無科則、而後事事乃稍可以核實、可以便民、所謂不拘以程式者何也、凡商船經過之通津、有卡廠行釐、貨物囤積之巨鎮、有門市坐釐、其大較也、間有支津汊港、繞越偷漏、則又添設分卡、小鎮毘連大鎮、或至居奇、則又添設分局、皆隨時酌量辦理、一省扼要處所、不過三面、辦法亦因加密、其餘稍寬其法、設局多者、不過一二十處、或通數府縣無一卡局、或小鎮舉辦、而大鎮反未及舉辦、推而至於各省、或辦或不辦、或辦之有效、或竟無效、一聽督撫之自為經理、均無一定之程式、強之以必行、是以用兵十五年、被擾亦十餘省、其勢岌岌不可終日、而募民以為兵、因地以籌餉、士安於家、農安於野、商賈亦相與安於市、督撫大吏、委任一二員紳、舉之而裕如、自漢以來、言利之裨政未有優於今日之釐金者也、言者徒曰病商、周秦以來、天下[大](太)利歸於商賈、漢興而力加之困辱、誠惡其專利也、歷周至明、士大夫無為商賈者、取之虐而無所惜、　本朝稍寵異商賈、士大夫亦多出於其途、利厚而權亦重、釐捐所取、於其歲入之贏餘、百分中納其一二、以今制準之、漢唐宋明以前、誠不足為病、又凡完善省分、群以保護商賈為言、其籌辦釐金者、大率兵燹之後、盜賊出沒之鄉、商民交困、警報頻聞、湖南北巨賈、皆籍隸川陝、使稍有病於商、亦豈能強其間關跋涉、轉側兵戈之地、自投完納、毫無避就、是言病商者、既未考古、亦未知今、徒為商賈爭錙銖之利、以代護其私、亦稍惑也、又或曰擾民、釐金按貨計捐、絲毫皆出之平民、人所知也、富民日費數千、以釐計之、當捐錢數十、中人之家、日費錢數百、捐錢數枚而已、按戶責捐、是為口稅戶稅、唐宋之制所以為擾也、準之日用之需、則固可蹙縮節省、以求相濟、而不見為累、百姓難與圖始、創法之初、動多阻撓、其或至滋事者、則又無藝之頑民、乘風狡逞、意圖?掠、商賈不任受也、捕治一二人、而已帖然、開辦既久、從無抗違釐金之案、亦足見商情民俗之利病從違矣、且一意營私、以免釐為得計者、商人之同情、一端偶逞、以抗官為能事者、奸民之恒態、若因一二抗釐之案、遂據以為擾民、則?漕抗糧、江浙成為積習、拒捕毆官、閩廣視若固然、苟求民情之順悅、不顧政體之陵夷、將并錢糧而不徵、舍盜賊而不治乎、勢固不能也、或又曰中飽之弊太深、天下無一事不壞於中飽、而惟釐金之中飽為最輕、蓋凡中飽者、必一切惟所浸漁、釐捐以數人而理一廠、以數廠而治一事、總局司其出納、藩司核其成數、上而督撫制之、下而州縣制之、眾注之耳目、皆得指其是非、納釐之商民、亦不甘聽其含混、縱云中飽、蓋亦無幾、自古有治人無治法、苟得其人、雖稗政亦無所擾、苟非其人、則緩征蠲賑及一切保用社倉之美政、皆足以滋弊端、督撫切己之經營、自愈於旁觀之臆度、各省辦理釐捐號為中飽者、廣東為最、江北次之、無他、惟無章程而已矣、江北之中飽在官紳、道員郭禮圖一加整頓、而弊立除、廣東之中飽在商賈、深固糾結、較難斷禁、稍與清釐、蓋亦把持之意多、而侵蝕者有數可紀、惟任員紳而不任之地方官、既不能盤踞為姦、又無差胥為之爪牙、故為弊輕、而去弊也亦易、若以紳員辦理釐捐、支銷薪水言之、則尤非事實、紳員之賢者、多不樂任事、或由督撫延請、或由奏派、勉強從事、其中材皆足以自謀衣食、用其力以籌餉急公、月給薪水數十兩、少或數兩、此何關國計之盈虛、而相與痛心疾首、實不能容、尤惑之甚矣、__或又曰休養之政宜講、臣前在江蘇浙江、見其地把持釐捐、辨論紛繁、訖不能舉行、被兵以後、周歷松太各屬、常數十里無人?、上海辦理釐金、歲常數百萬、而地方獨完、商賈轉盛、湖南支持數省、專恃釐金接濟、亦未聞民氣致有銷耗、賊勢如虎狼水火、不急籌拯救之術而曰且姑安坐休息、果足為休息乎、釐捐所以猶為良法、正以商賈贏餘之利、取之無傷、而不得以其間與民休息也、取之約而法均、行之簡而情親、尤得籌餉之妙用、漢法二緡而一算、算者口出錢百二十、二緡一算、每錢千取六十、唐之除陌錢、宋之經總制錢、皆千錢取百、湖南酌定釐捐章程、大率每錢千令捐一十二十、最為輕減、上海蓋將倍焉、廣東則尚不及其半、故曰取約、按貨估值計錢抽釐、本厚者出多、息微者出少、人各效其力無邀免者、故曰法均、漢唐宋課商之法、名目至不可窮紀、今總其名為釐捐、故曰行簡、任之紳員、與商賈朝夕相見、利害盈虛、可以互相參證、不脅以官威、亦不督以成法、故曰情親、所以行之數年而無弊者、存乎用法之人、而法亦稍良矣、必欲從征之士、枵腹荷戈、近寇之區、開關延賊、而後為休養、正恐古人所謂休息者不如是也、近見金陵克復以後、言事者動請停止釐金、或請酌量裁撤卡局、不知言停止者、既別無籌餉之法、可以斟酌盈虛、言酌量裁撤者、亦未嘗考究各省辦法、輕重疏密、原自不同、萬不能盡一省之水陸市鎮、概行舉辦、一隅之見、難與辦論、而民情各私其財、各專其利、自古為然、但聞籌餉之說而已多阻難、一聞停撤之言、而更加附會、湖南所以稍能盡利、專恃地方紳士、主持正論者為多、商賈百姓、不敢有所異同、苟以天下為心、則事勢之艱難、百姓之情偽、亦當稍具權衡、獎之以忠孝、使佐公家之急、勸諭百端、猶不能一應、既有停撤之議、遠近傳述、?起為難、是徒據一二人之私論、上以眩惑　朝廷之聽、下以鼓動愚民之氣、使有所藉口、以遂其背公營利之私、以之處平世而猶為傷化、以之獎衰俗而適以長姦、臣竊以為　國家愛民、當規其大者遠者、近年以來、減蘇松浮糧、豁免江西攤賠?項、軍務報銷、不歸部核、此數者實皆漢唐以來未有之德政、以是振勵天下之人心、攘除寇亂、蔚成中興之業、惟其所規者大、而所及者遠也、現在江南巨寇、雖已蕩平、餘匪尚數十萬人、?聚江西閩粵之交、籌兵籌餉、勢處萬難、商民計釐繳課、本屬些微、軍需累少成多、藉資補救、官不得已而與民爭利、言事者又欲私商賈以與官爭利、而所幾以為言者、大率影響附會、於民生利弊、實未嘗深加攷究、自宋以來議論繁多、凡言利者、皆不容於公論、故歛怨以為私、君子之所戒、而固為小人之所趨、至於歛怨為公、則賢愚同所兢兢、軍興十餘年、自江皖兩湖外籌辦釐捐、亦未有能盡利者、下之怨百姓、上之得罪清議、一言捐而朘削聚歛之名、已先無以自解、一二辦事省分、迫不得已、艱苦經營、粗有成效、言者又取道路無稽之議論而急毀之、徒使地方官事事掣肘、歛怨益深、籌餉益絀、瞻顧周章、進退兩無所據、是　朝廷愛民、尚為虛語、而地方公事、已先受其實害、所關於風俗人心尤大、夫不念民物豐嗇之原、而動以言利為事者陋也、不顧時局艱難之寄、而僅以不言利為名高者、尤君子之所慎也、易曰何以守位、曰人、何以聚人、曰財、三代王者理財之道、酌盈劑虛、裁成輔相之義精矣、而曰生之者眾、有所以生之者也、曰為之者疾、有所以為之者也、讀古人之書、聞一二人之言而妄思興利、不顧民生之休戚、事勢之順逆、無論為公為私、而皆謂之陋、讀古人之書、聞一二人之言、而遂欲據之以為名、古今得失之宜、未接於目、天下利病之數不關於心、僅以邀流俗之譽、使辦事者無所措手、故宜慎也、臣於古今事變、名臣大儒奏疏論撰之文、皆曾考求得失、究知其本末、決非敢言利以病民者、而身當其位、事處其難、稍求有益於國、無害於民、仍惟釐捐為尚、可以行久、不敢不一據實直陳、發明其義、伏乞　　皇上天恩、諸言停止捐輸釐金者、概予留中、使不至傳播、庶斯民浮動之氣、不致挾　朝命以圖與官相抗、俟天下無緊急之軍需、直省無積欠之兵餉、戶部無竭蹶挪移之苦?、而後斷自　　宸衷、盡罷各省釐捐、惠商而商實受其惠、無焚掠之憂、便民而民真得其便、無蕩析之警、乃永以培養元氣、涵濡　　聖澤、天下幸甚、愚昧之見、是否有當、伏乞　　　皇太后　　　皇上聖鑒訓示、謹　奏、__再廣東釐捐、舊設卡廠、凡五處、曰韶關廠、當江西湖南兩省來源、為廣東之北江曰白沙廠、附近惠州府城為東江、曰後瀝廠、附近肇慶府城、當廣西來源為西江、曰四會廠、則賀水別由廣西之賀縣、以達四會、而匯於西江、廣東竹木之所從出也、曰蘆包廠、為省河上游、總匯東西江三廠、收數甚少、而來源或數千里數百里、皆巨川也、韶光蘆包兩廠、每月收數各萬餘金、為釐捐兩大廠、又有陳村江門兩廠、則皆抽收坐釐、合之省城佛山潮州為坐釐五分局、竊查廣東海口紛歧、諸江之水、旁穿側出、而經流實會於省河、其不由省河者潮州之韓江、別會汀贛諸水、自由汕頭入海、名曰東海、雷廉各屬名曰西海、沿西海府縣地勢橢長、內界廣西瓊州、又南懸海外、所產糖靛桂皮、販運各省、為出海大宗、廉州海口最著者、名曰北海、雷州海口最著者、名曰海安、地方設卡抽釐、據為私利、已閱數年、前署督臣晏端書、委候補知府呂銓、安徽候補知州姜國華、前往清理、至於被毆、並不一加懲辦、紀綱法度、廢弛為甚、臣體察廣東情形、民情非甚刁悍、而紳士之把持、能急公者少、人才之蕭索、能辦事者尤少、數月以來、稍將包抽之私廠、一概裁撤、歸併官廠、去其弊端之顯見者、其餘石龍西南九江三多祝各處巨鎮、無慮十餘處、省河下游各國貿易、及牛莊煙台江浙福建之海船尤為釐捐巨?、皆以舉辦艱難、未敢強行、僅西海等處、因地方私廠之舊、裁撤懲頓、添海西分廠、此廣東辦理釐金之大概情形也、其間穀米薪柴兩項、各省辦理、章程互異、江西兩湖產米之鄉、一律抽收、上海則米價昂貴時暫一停止、廣東以此兩項為貧富所同需、自開辦至今、永遠停止抽收、海西添設之廠、又惟抽收出進海口之桂通青靛油麥甫棉花沙紙糖包等共八大宗、此外百貨皆無釐捐、其抽收既視他省為輕、其辦法又視他省為?、苟且將就、以圖無事、言者又更欲裁撤北海釐捐、臣不解何以私收營利辦理數年、官吏竟能相容、改歸官抽、商民已肆其阻難、京師且傳為過舉、前訪聞新選長甯縣教諭王師祥、主謀滋事、經委員候補知府呂銓?揭有案、已咨部將該教諭暫行斥革、研訊確情、歸案擬辦、原奏稱尚未得主名、一似指陳前後釐捐情形、而於此等案由竟全無所聞、可見傳聞無實之辭、影射規避挾私求逞、斷難憑信、恐部臣或照案擬准、責成裁撤、致商民[藉](籍)端以相抗拒、臣雖能據情奏請照舊辦理、而政體之傷損已多、謹先將廣東辦理釐捐情形、詳晰縷陳、伏乞　　聖鑒訓示、謹　奏、__再查各省開辦釐金、城村市鎮按戶抽收、為坐釐、江河總匯設廠收查、為行釐、富商大賈轉運數千里、資本既厚、而又貨物屯聚一船、易於核算、故行釐收數、常倍於坐釐、粵東江路四達、浿水東通江西、武水北通湖南、合為北江、設立韶關一廠、又下設立蘆包一廠、兼扼四會連陽諸江之衝、統計北江釐金、每月約三萬有奇、西江兼受潯梧二水、為廣西江蹈總匯、設立後瀝一廠、每月釐金六七千、東江為古龍川、水僅及惠州屬境、設立白沙一廠、每月釐金約二千餘、獨省河以南通諸海口、迄今未能舉辦、因查近年洋人沿海通商、內地土貨、一例販運、即各省商販貿易、亦皆乘坐輪船、以取迅速、是以遠自牛莊?台、以及江浙福建、近至海西之高廉雷瓊、海東之潮州、百貨轉輸、無一不由海運、從前上海釐稅、每年三百餘萬、取給於一海口、視正稅增加一倍、福州一口釐稅、每年約一百三四十萬、?門一口釐稅、每年約四五十萬、均與正稅相將、其餘天津煙台甯波通商各口、一例開辦釐捐、論者徒曰廣東海道紛歧、此抽則彼越、恐以釐捐之故、致礙正稅、臣查宋史食貨至諸番異物、十分抽一、或十分抽二、是以元世名為抽分之法、戶部所載稅則大率百分取一、粵東釐捐又視稅則加輕、凡奸商規避釐稅設法繞越、所謂僥倖營求、逐蠅頭之利者也、富商大賈所必不屑計較、資本愈厚、則顧惜愈深、此亦無待深論、或又曰香港孤懸海外、為南貨屯聚之所、其勢足以伺間居奇、一經抽釐、必不運省、臣查五口通商以後、商人視物價低昂以為避就、較之從前廣東一口、貿易相去懸絕、而其時猶可遠攬湖南江西之貨、與上海一口爭勝、自內江通商、東南利源全窒、所能攬者廣東及廣西桂梧一隅之利、百貨來去必經省河、無可飛越、香港商民居奇、能奪省商之利、而不能漏百貨入口之稅、得失利弊、情事昭然、特由一二書吏、主持此說以相阻難、致釐捐訖無起色、伏念廣東坐釐、已定紳商包抽之局、其力足以把持一切、誠令各口行釐收有成數、即(口)漸次裁汰坐釐、使省城各項貿易、少一重攤派亦稍除紳商專利之弊、於事局實有裨益、與其更變舊章、盡錙銖之利、而仍不免於流弊、何如查照各省海口捐釐章程、務令粵東一例辦理、較為事順、而功亦尚易集、現在鹽督臣師曾留心大局、才氣亦甚優裕、臣以此議久格不行、並未一與酌商、粵東軍餉、支絀萬狀、東江查辦各屬匪鄉、留兵尚二萬人、肇慶土客一案、撫綏安插、需費鉅萬、無可營措、勢不能不謀稍開利源、一俟軍務完竣之日、仍與各廠釐捐一例停止、並不著為常例、伏乞　　皇上天恩飭下師曾會同察看各海口情形、添設行釐、其應如何核辦之處、容酌議章程、再行奏明開辦、是否有當、伏乞　　聖鑒訓示施行、謹　奏、__再戶部則例、開載漏稅罰例、粵海關一口科則尤繁、無一定程式、近年商貨屯聚香港、添設餉渡四十餘隻、輪流運省、所載貨物、動?數百石、編開字號至數十家、而或有一家夾帶私貨、該關書吏、援一半充公之例、即將全船貨物、悉數罰收其半、常至赴臣衙門控告、在海關執戶部則例為詞、更不憑單稽查漏稅之戶、遂時有奸民希圖充公賞號、裝點情節、赴關報?漏稅、弊端為甚、?之商情、亦頗未能平允、應請　　飭部添議渡船裝運貨物中有一家漏稅、應如何稽查議罰之處、編入則例、以資循守、是否有當、伏乞　　聖鑒訓示施行、謹　奏、__　_
請除近日流弊疏|孫翼謀|HCJSWXB_RAO_1881|卷二十六戶政一理財上|一各省釐捐亟宜變通也。釐捐之設原因軍務未蕆暫濟餉需。非以專利權也。故設是局者。必於通都大邑。商賈輻輳之區。遴選公正委員。斟酌權宜。按章抽收。益上不至於損下。乃近來捐納出身人員。百計鑽營。視為名利兼收之地。如蠅逐臭。如蟻附羶。甚至外省無恥官親。本地不肖生監。亦轉相援引。濫充斯選。?有游手之徒。賄通局員給照認辦。分置卡隘。榷算錙銖。偶有訛詐不遂。胥役人等。悉受私規。皆其羽翼。倚勢肆法。任意欺凌。以致窮鄉僻壤。搜括無遺。負販肩挑。苛索不免。物價日昂。民生日匱。為害匪輕。其實資軍餉者。十之二三。飽私橐者十之七八。夫釐與稅固輕重相劑者也。往來總道。既設稅局。即應分設釐局已足。以便抽收。如必港汊歧路節節稽查。豈釐局恐民偷漏。稅局獨不恐民之偷漏乎。如必多派委員各項人等。紛紛辦釐。豈稅局之人。足敷驅遣。釐局之人。反不敷驅遣乎。委一官即有一官之薪水。增一役即有一役之工食。將盡取之於釐乎。抑不盡取之於釐乎。請　　旨飭下各督撫。擇誠實官員經管。限定吏役人數。無得過多。俾管局者易於稽查。其外省親幕。及本地生監。?包釐認辦之人。概不准充數。除水陸埠頭。市?環集地方。照例抽收外。所有小徑分設之局。盡行裁撤。以絕官蠹而順輿情。抑臣更有請者。各省釐捐章程不一。大約釐之正耗較常稅加重。與其中飽於官。何如藏富於民。且漏額之弊可除。即財用之源不匱。應令各督撫酌減章程。條分縷晰。榜貼通衢。示民有信。使藉端需索侵吞入己情弊無所逞其奸。庶易知易從而民樂於急公好義矣。__一各省捐例。宜分別停止。改歸在京銅局辦理也。銅局捐例開誠布公。故報捐者源源相繼。外省則官與民不相信。文其名曰勸捐。按其實則勒捐也。臣籍隸閩省。稔知從前勒捐時。每開一例。即遍傳殷實之戶。及家僅小康者。派定捐數。始猶施之以禮。繼則嚇之以威。因之無力報捐者。賄求免捐。有力而恐多捐者。賄托少捐。捐數既登簿籍。仍有無力全繳者。於是佐雜委員。及官親幕友。以五六折三四折抵換。移甲就乙。謂之買報捐。現在福建候補人員。半由買捐來也。且小民之畏捐亦有故。今日勒捐。明日即按捐戶之名勒借。藩司給與借票。許其釐局當實銀撘交。迨釐局委員收買借票時。不免抑其價值。是民既虧於捐又虧於借。積怨在民。而得意盡在官矣。捐?之外。另有捐費。票本例每銀一兩。費二分三釐。防剿例每銀一兩。費三分二釐二毫。隨官監每名費十二兩。約計捐費不下數十萬兩。報銷之日。聚而分肥。何嘗於軍需少有裨益乎。夫富者斯民之元氣。千金之家。可養活數十人。百金之家。亦可養活十數人。自捐無遺力。而田產變棄。鋪戶關閉。致貧民亦無以資生。賙恤之誼衰。廉恥之良泯。臣實痛之。近聞廣東屢行勸捐。富民遷居陝西。府州縣以辦捐修城。紛紛擾民。各處用兵省分。捐例亦未盡停止。想民力已疲。豈容再行勒派。而官?惡習。大都假公濟私。身處膏脂者。斷不能無所沾潤。欲遏其弊。必清其源。前恭閱閣抄。見山東巡撫閻敬銘所奏。道府州縣改歸京銅局報捐一摺內稱。現辦軍務各直省均不專藉捐輸。直東豫晉之餉出於地丁。江皖湖廣之餉出於地丁者半。出於釐稅者半。粵閩之餉出於地丁鹽茶。陝甘之餉。出於地丁協濟。川浙之餉。出於地丁釐稅。惟雲貴餉無所出。稍資於此。該撫熟悉情形。自必確有所見。竊思捐輸既無大益。何妨一律悉停。至雲貴兩省。應交該省督撫詳議可否。另行具奏請　　旨。顧或謂各省捐輸。均搭餉票。捐輸既止。餉票必不流通。臣再四思維。又有變通之一法。聞各省近日情形。報捐封典職銜貢監生者居多。報捐實職官階者尚少。擬請所有封典職銜貢監生。仍准聽民之便。就近報捐。照例減成收納。此外實職官階。統歸在京銅局報捐。庶閭閻不受抑勒。章程悉泯參差。而其擔簦躡屩。赴京來捐者。益見名器之貴。?徵踴躍之誠矣。_
陳明湖南辦理釐金照舊章疏|毛鴻賓|HCJSWXB_RAO_1881|卷二十六戶政一理財上|竊臣接準戶部咨開。奉　　上諭。釐捐之設。雖為兵餉起見。窮民受累實深。且恐猾吏奸胥。藉端抑勒。侵吞舞弊。除各省奏明通衢要口。設立釐卡。其偏僻地面。小商零販經過之所。從前設有釐局者概行裁撤。并著各該督撫查明分別應留應撤各釐局。咨報戶部。以杜擾民。而嚴稽核等因。欽此。又奉　　上諭。各直省勸捐抽釐藉充軍餉。?經明諭告誡嚴禁擾累。至再至三。惟地方大吏派員經理。往往不得其人。凡有頂戴虛銜皆可充任。良莠既屬不齊。增減無從深攷。以致營私蘊利。流弊滋多。實堪痛恨。嗣後各該督撫於捐釐委員。概行裁撤。統歸地方官經理。並按月申報。釐捐各款實數由該管督撫。按照例限報部。其通都大道捐釐事繁。州縣未能肆應。即?派令該管地方道府等官。分頭辦理。毋得以不肖委員充數。至抽釐之法。並?各督撫按照部定章程簡明條?。分晰開載。榜示通衢。俾商民一望而知。不致使猾吏奸胥從中舞弊等因。欽此。遵查湖南辦理釐捐。創始之初經前撫臣駱秉章參稽輿論。體察情形。仿唐臣劉晏引用士流之法。不歸衙署。不假手吏胥。力除關卡陋習。湖南地方瘠苦。本非富商大賈輻輳之區。是以歷來並未設立貨關。與湖北江西等省地大物博者。情形?異。而綜計每歲所入。雖衰旺不同。大約總在百萬內外。頻年保境援鄰支持危局。深資其力。良由用人立法。權衡悉當。收解胥核實。商民久相信從。用能有裨餉需。無傷政體。前湖北撫臣胡林翼創辦北省釐捐。一皆仿照湖南成法。臣十一年履任之後。留心查訪。其中節目或尚須隨時變通。而大綱實為盡善。今若裁撤分卡。專歸地方官經理。則窒滋多。弊端愈甚。謹為　　皇上一一陳之。湖南辦釐之始。原止就長沙湘潭常德益陽買賣較大之處設局試辦。迨後各客商遂有改向未經辦釐地方貿易者。商民紛紛稟請一律抽收。以昭公允而杜趨避。於是始於沿河各口岸次第添設。其鄉村小市。不通舟楫者。則至今未嘗舉行也。又湖南號稱澤國。洞庭以南。港汊紛歧設卡處所。無從控扼總要。勢不能不設分卡。春夏水漲之際。總分各卡。復多未能扼要勢。又不能不設稽查卡。分卡為商船終歲往來之地。稽察卡則隨水勢之漲落為撤留。此皆擇其必不可少者。始行舉辦。仍隨時察看情形。如無裨補。即便停撤。凡過卡貨物。核算清楚。收明釐金。立即填票放行。毫無阻滯。在此卡業經完釐之貨。經過彼卡。查驗貨票相符。?不重抽。計湖南通省卡局。不過數十處。相安已久。商民俱無異言。倘一律議撤。則坐賈或從而遷移。行商必因之繞越。不獨總局總卡。恐成虛設。而釐金之有無不同。即物價之重輕互異。奸巧者每網利以自私。良懦者或向隅而受累。是有損於軍餉。?無益於商民。此湖南釐金分卡難裁撤之實在情形也。__釐金一項取什一於商賈。?目繁多事務冗。過客之去來無定。抽收之多寡難權。非若地丁錢糧。垂為定額。官有冊籍可稽。民有舊章可守也。湖南辦釐章程。官紳?用。凡收支稽查。以及書寫算貨等事。皆於生童中選派。由督辦官紳逐日攷核所收數目。按月榜示。通衢有目共睹。不獨商民俱能見信。即前年洋商。因茶稅一項。赴岳州卡局。亦稱湖南辦事之有條理。既已成效可睹矣。今將委員委紳。概行裁撤。而惟責成地方官辦理。比而較之。其弊有四。委員委紳。專辦釐務。又有幫辦紳士。分任其勞。精神一則照料易周。耳目多則箝制更密。但屬中材。便可勝任。地方官苟留心民社。則一邑之公事。已覺日不暇給。雖長材肆應。亦難以餘力及於釐金。由是吏胥伺間以營私。奸商通同而舞弊。收數必立形其絀。軍餉將何所取資。其弊一。各卡局每日經過商旅。不下數十百人。委員委紳。常川在局。收錢算貨。無不躬親督辦。隨到隨行。偶有爭執。亦可立時了結。無所拖累。地方官深居衙署。若任聽客商出入。體制未免太褻。且一縣之中。市鎮不止一處。相距縣署遠者或一二百里。近亦不下數十里萬難日日親歷。其勢不能不假手於丁胥。上下之情不通。斯苛索留難。擾累無從而究詰。虧挪侵蝕。丁胥相倚以為奸。既恐飽私橐而損公家。尤慮拂商情而滋事故。其弊二。設卡處所。皆有地方官管轄。委員委紳。無權勢之可藉。收支帳目。人人可以繙閱。稍有積弊。不獨地官得而糾察之。即地方之紳士商民。亦得而舉發之。倘歸地方官經理。則銀錢應入縣庫。簿帳應存署中。一切收支細數。外人莫能盡知。知之亦莫敢置議。在自愛者固不至任情揮霍。然難保不因公移挪。倘遇仕滿卸事。列抵流交。勢所必有。案牘因之轇轕。?項必至虛懸。其弊三。抽捐釐金。事非得已。當此軍餉支絀。故不能不設法補苴。將來大局肅清。即不可不隨時停止。委員委紳。由省局札派以往。幫辦紳士。亦多從異地遴選而來。收發之權。自上操之。欲行即行。欲止即止。無牢不可破之患也。一授權於地方官。則吏胥據為利藪。目前已無實濟。日後且成陋規。即至軍務完竣。札飭裁撤。而陽奉陰違。把持盤結。勢必不免。以朝廷權宜之創舉。供吏胥久遠之私圖。其弊四。兼是四弊。又有二難。委員委紳。奉委辦釐。所辦之事未善。即可因事撤之。地方官總理一邑。所司不僅釐金。有廉靜之吏。與民相安。而於釐金時形廢弛者。有明幹之吏。辦公無誤。而於釐金未暇兼顧者。未便執辦釐之能否為殿最。斯釐金仍無責成。則考察功過之難也。道府所轄地方。遠者或千餘里。其本任有表率之責。職位又較尊崇。因辦釐而曠誤職守。既恐莫肅官常。因辦釐而儕伍商民。更覺有乖治體。且道途往返州縣之供億徒繁。草率稽查。局務之秉承終隔。則道府分辦之難也。夫錢糧定有科則。猶相率勒折浮收。豁免刊貼謄黃。猶時或私征入己。而謂地方官經理釐金。即可弊絕風清。此勢之所必不能者也。臣固不敢信委員委紳之皆賢。亦不敢疑地方官之皆不肖。獨以為天下無無弊之法。惟貴有守法之人。得其人。則歸委員可也。歸地方官亦可也。不得其人。則委員有弊。地方官亦有弊。而地方官之弊更甚於委員。語云。兩害相形。則取其輕。兩利相形。則取其重。此湖南釐金難歸地方官經理之實在情形也。__臣查湖南從前防剿竄賊。分援四鄰。支用之浩繁。籌餉之竭蹶。久在　　聖明洞鑒之中。臣受事以來。李秀成狙伺於江南。姜?芳張高友等鴟張於黔粵。而石達開大股。又復狼奔豕突。竄擾邊陲。轉餉徵兵。幾有岌岌不支之勢。猶幸釐金按月收解。得以均勻散放。藉免饑潰。而策成功。兼之各營兵勇行資以及軍火器械應接不暇。實為東南諸路一總糧臺。亦全賴釐金支此危局。?兩粵黔鄂江皖數省。皆與湖南唇齒相依。當此軍務吃緊之時。曷敢不竭力維持。為先事預防之計。湖南民氣剛強。籌兵較易。籌餉則萬分艱難。近因鄰氛四逼。商賈裹足。釐金已日形減色。若再更改舊章。設有窒礙。則諸務皆將束手。合無仰懇　　天恩。俯念湖南釐金辦有成效。準仍照舊經理。毋庸另議更張。實於大局有濟。抑臣更有陳者。軍興十餘年。東南財賦之區。概遭蹂躪。開源節流兩窮於術。既不能撤兵以縱賊。即不得不籌餉以養兵。籌餉之法。以抽捐釐金為最善。抽捐之法。用地方官不如用委員。用委員不如用紳士。?情形洞悉。則處置自能合宜。耳目較親。則利病易於上達。他省之光景。臣不得知。第就湖南而論。自咸豐五六兩年。先後設立釐金鹽茶局助餉。積成巨?。而農安於野。士安於家。商賈亦相與安於市。百物價值。初未騰貴。民間無所謂病也。今議者動稱抽釐為弊政。果使別有生財之道。夫孰肯居聚歛之名。但為局外之空談。未究局中之情事。則聖門恥於言利。凡人皆若可疑。欲舉一以概其餘。將因噎而竟廢食。臣竊觀天下大勢。不患弱而惟患貧。抽捐釐金。實現時必不可已之舉。祇須責成各督撫慎於用人。務期國計民生兩無妨礙。用人既當。立法自平。匪特補救時艱。亦免留貽後患。否則防弊以法。弊即緣法而起。法愈繁。弊逾巧。轉得恃法以事其彌縫。非徒無益。而又害之矣。歷觀古今得失之源。得人者興。恃法者敝。凡事皆然。而釐金特其一端。此又臣度勢審時管見所及。伏冀　　聖慈之垂者也。臣於各屬辦釐官紳。認真訪察。尚無不肖之徒。濫竽充任。倘查有營私情弊。即當據實參辦。斷不肯稍事姑容。至各屬捐輸。亦係官紳?委。與辦理釐金大?相同。?請概照舊章。免歸地方官經理。臣愚昧之見。是否有當。謹恭摺附驛具奏。_
上崇樸山制府書|劉愚|HCJSWXB_RAO_1881|卷二十吏政六大吏|愚聞國家之立也。本大而末小。是以能固。夫事有本末。惟知所先後則得矣。自寇興。議兵者不曰募勇。即曰團練。議餉者不曰勸捐。即曰抽釐。無有以愛民節用為務者。勞師費財。歷年於茲。大亂未靖。伊於胡底。曠日持久。將見兵勇惰窳。餉糈竭匱。在事大臣。將何以為計。是直以公家之事為兒戲。偷安旦夕。不為　國家圖久安長治之策耳。愚以為勦賊必先愛民。籌餉必先節用。民之憔悴於虐政。未有甚於此時者也。加派浮收。國課之虐也。案牘惟錢是視。蠹書貪役百計需索。聽訟之虐也。假公濟私。大開賂門。勸捐之虐也。藉名防堵。多方苛派。團練之虐也。陽使漏稅。因而罰之。抽釐之虐也。至於兵勇所經過地方。搶掠財物。奸淫婦女。封船隻。捉長夫。?貨物其虐民更甚於盜賊。哀此小物。民既被賊荼毒。復辦團助勦。出貨助餉。亦可謂竭力。應在撫?之列。而地方官及統兵者漠不關心。虐政頻加。是猶盜夜入人家。主人倉皇無措。得鄰人執刀持械[護](獲)衛。倖免於難。盜既退。主人不謝鄰人。反集其子弟凌辱之。並其家財而奪之。異日有盜復來。安冀其護衛如昔日乎。又安知其不為盜耳目乎。至軍興以來。所用國帑千百萬計。愚以為財盡於下。利歸於上。募勇以少報多。勸捐以多報少。置辦軍裝火藥等項。罔不浮開。計圖漁利。營中用人。人浮於事。皆門生故吏姻友朋。假從軍之名。鑽投報?。以博取富若貴。一經差委。高車駟馬。大字名刺。嚇耀鄉里而已。律以幸?樂禍之罪。其心尚可問耶。近年來貧窶落魄之子。有在營數年而致萬金之產者。愚以為應飭司道以下屬員。力除往日虐民之政。各路統兵營官。約束兵勇。嚴禁騷擾。奉行不寔。立予參劾。故意抗違。即置刑典。並汰籌餉及營中所用冗員。果有奇才異能。及一得之長。堪以錄用。分別差遣。其勢利之徒。庸俗之輩。一概撤委。並禁以後不准妄行投?。徼圖薪水保舉。現在川省各標營兵。虛冒過半。急宜嚴加核寔以節縻費。毋以有用之財。填無底之谿壑。凡此皆愛民節用之大?也。論者曰。是人人知之也。今之官茲士者。其張示諭條。一則曰禁止胥吏訛索。再則曰毋任鄉民受害。統兵者沿途曉示。一則曰秋毫無犯。再則曰?犬不驚。上憲之札各局。亦皆以報銷當實為言。究之人人知之。人人言之。而無一人能行之也。託諸空談。虛應故事。比比然也。然不能行者。謂無其位而不得行也。今執事制軍全川。豈得曰無其位而不得行乎。至於川省籌餉。見在辦理津貼。每地丁銀一兩有加至十餘兩不等者。小民無知。易與圖終。難與謀始。一見加派。則?起而爭。以為自祖父世守此田畝。今者官長違　制而浮征。故集眾聚黨抗官殺差之事。近來往往見告。此雖地方官辦理不善。亦在上者無一定章程。今宜出一令曰。川省薄賦甲天下。每兩增至十兩。尚不及江浙定額之半。當此大亂方殷。爾小民宜體　朝廷勦賊安民之意。每地丁銀量加若干。俟軍務告竣即除之。其本地團費。則責本地紳士。因地制宜。悉心籌辦。勿再藉津貼名色。以甦民困。若加至十餘兩。小民未必盡數全納。是徒結怨於下耳。其各路兵勇。宜嚴加淘汰。堪用者?之。不堪用者裁之。兵多無統。兵家大忌。宜擇一知兵文大員統之。責以疆域之任。遇事不掣其肘。俾得以展布。今之將官有素行卑污者。有目不識丁者。始則一市井無賴之流。亡命軍營。濫得數次保舉。即以為一營之主。或以為數營之主。此等人不知紀律。不通時務。擅作威福。舉動輕妄。竟授以三軍之重。如之何不憤事也。__是宜量才器使或真有衛鋒陷陣之健兒材官。則俾以五百人主之。亦宜練派士人中之明白軍機。心地光明者二三人。為之幫辦。訓以親上死長之道。使知軍令之可畏。軍威之足恃。能殫力者必賞之。不用命者立斬之。蓋賞以待有功。保舉之濫。近年極盛。一小勝仗有保至數百人者收復一城。有保副參數十人者。其花翎巴圖魯。視為吾所固有。而都司守備。視為無足輕重者。異日李藍首逆就擒。不知又將以何官待之。其寔在從戎出力。或團練認真者。竟未得一命之榮。此不以疏遠遺之。竟以忌刻斥之也。嗟乎。以　朝廷之名器。為一己供喜怒。快恩。寒戰士之心。灰英雄之氣。如之何其能平賊耶。罰一以儆百。孫武穰苴之智也。今必嚴潰軍之必斬。棄城之必誅。吞餉之必殺。則人思自奮。不敢不用命矣。邇來得罪人員。始則革職。繼復為之開復。未聞立誅一二尤者以徇。軍政廢弛積習已久。及今不振作。事尚可為耶。凡此數者。愚又望執事力行而已。若夫和衷共濟。大臣之量也。駱星使任南撫時。其能辦賊。由於人之有技。若己有之。不以一人之所知所能。自以為是耳。今督兵來川。聞執事深相推重。此誠有古大臣之風度。然求全之毀。不能保其必無。執事當始終一心。遇有軍機重件。宜互相商榷。勿別生意見。致為纔言浮議所入。則事易舉而功易成矣。知人善任。大臣之責也。新授臬司毛臬司。署川北道楊道。署綿州唐守。馬邊廳孫丞。才具有為。官聲卓著。執事即引之當道。致之顯要。此誠有知人之明。其能勝管帶之任者。現有候補州楊學成。提標參將明耀光。城都城守遊擊戴廷超三人。英氣勃發。堪當一營之主。亦當授以職事。使之?力疆場。必有可觀。此外草野不無抱道志德。及卓犖負奇之士。或勝艱鉅之任。或非百里之才。或長於理財。或優於辦團。均宜留心採訪禮遇。以期共濟時艱。如湖南羅忠節。李忠武。王壯武及李公續宜。左公宗棠。彭公玉麟。其初不過一寒畯士。經駱星使及今兩江總督曾公國藩。起而用之。皆極一時之英。諸人亦不負二公所舉。亦可見草野不乏能辦事之人。但為資格所拘。大府又不加意起?耳。夫一代之人。自可戡一代之亂。自古未聞借材於異代也。凡此皆愚一得之愚。就川省情形所宜急行者。不禁狂態復發。而大聲疾呼於執事之前也。昔韓信有國士之目。必待蕭何薦而漢高用之。諸葛亮具王佐之才。必待徐庶薦而昭烈用之。未聞韓信諸葛亮急欲自試。而自售於高祖昭烈也。蓋以戀棧而來者非駿馬。鑽穴而從者無佳士。然亦有不盡然者。如毛遂居平原門下。自請從行說楚。郭隗為燕王客卿。直以師位自尊。後皆卒得其力。至今傳為美談。不以毛遂郭隗自炫自鬻之恥而鄙之也。愚本江右一下士。家世寒微。門祚衰薄。名不聞於鄉里。行不達於公卿。厭帖括而好為古文。人笑為怪事。念世亂而痛談國是。人目為狂生。咸豐五年歲試。學使按臨吉安。愚幸以古學獲售。因正場未照題作文。上定安策論時事。幾以不遵　功令。中以危法。由是浪得虛名。投筆從戎。水陸營次。數瀕於危。奔走東西。冀得為知己死。七年於茲矣。祇以世俗惡直醜正。愚又不能隨聲附和同流合污。以負夙昔志願。故所至輒上書。不得其志即引去。切恨庸材俗子。但知貪圖薪水保舉。思有以矯之。故歷年出入戎幄。家尚粥食不給。以克復廣信臨江吉安三府。彭澤弋陽龍泉三縣之六次保舉。皆力辭之。人貴自立。名利何足為重輕。愚守之有素也。本年就黃故藩司幕來川。賓主投洽。宜若可為。定遠解圍後。黃故藩司中伏殉節。天時人事。茫茫無據。不得不奉身而退。為川中一流寓間人。隨在交朋讀書。求其在我。即至乞食。或餓死。視之談如也。謹上書以備採擇。倘得俯賜嘉納而力行之。則真有如語云。四方平靜干戈息。吾雖貧賤亦不妨矣。如有一言虛飾。則乞斬愚頭懸之軍門。以為妄談軍務者戒。再愚上書。為志切澄清起見。非有意鑽營。藉此為進身之階也。冒瀆尊顏。不勝惶恐之至。__　_
上曾滌生制府書|劉愚|HCJSWXB_RAO_1881|卷二十吏政六大吏|昔人謂生不願封萬戶侯。但願一識韓荊州。愚則謂生不願高官厚祿。但願得一知己而盡所欲言。愚之於執事也。數犯顏上書。罔顧忌諱。而執事謙光下逮。寬容狂直。雖不以為是。亦不以為非。使遇嫉才忌能者。未有不力如譴責。如陳東歐陽澈故事矣。是愚平生之知己固無有逾於執事者。愚目擊時艱。壯心未已。又安能隱默不言。以貽可與言而不言之誚哉。竊以為今天下之亂。至此極矣。前明流寇。剽竊四出。聚散無常。所得城池。不復設守。今逆賊自陷金陵。即盤踞為久遠計。屈指已八年矣。　朝廷命將出師。無逾十數。而謀臣策士。不聞出奇制勝。殲此朝食。曠日持久。勞師費財。本年江南大營潰散。功敗垂成。蘇常?徽。相繼報陷。大江以南。遍地腥羶。是桑榆未即收。而東隅又復失。前門未拒虎。後門又進狼也。封疆大臣。視國事如兒戲。上損　國威。下積民怨。此愚之不解一也。營兵冒餉。法所不宥。而近年各處所募勇丁。亦多數浮於人。無有救其弊者。蓋上下互相侵吞。統領冒則營官冒矣。營官冒則哨長冒矣。大約招勇一千冒一百者即為認真。見在餉項支絀。而此浮費萬不可少。以萬民之脂膏填無底之谿壑。此愚之不解二也。行軍之法。首在約束兵勇。蓋募勇以殺賊。即所以衛民。今之兵勇到處騷擾。徵銀索食。勒買強?。封捉船隻。商賈以江河為畏途。抄掠財物。婦女聞風影而逃避。甚至見色起?。因財害命。種種不法。甚於盜賊。今責統兵者直取賊頭。立?堅城。猶謂刻論。而謂其不能嚴束兵勇守營規。誰其信之。此愚之不解三也。地方官有守土之責。棄城逃走。例有明條。邇年來府州縣官棄城如棄傳舍。一日縱敵。數世之患。本年浙省陷賊。駐防兵因例不准出城。死守內城。恢復卒賴其力。　國家法度盡善。於此可見。使各處俱如此。賊勢自孤。而當事務為姑息之政。失守官員不照例辦。且多偏護。始則革職。繼又為之開復。致視城池為不急之務。黎民受荼毒之苦。此愚之不解四也。勸捐助餉。固非得已。然亦有盡善之道。革其弊端。使上不傷　國體。下不擾民情。乃地方官。以勸捐為利藪。勾串劣紳。訛索鄉愚。或以私仇藉捐報復。或受私贈從中庇護。或額外需索。或報銷不實。當事徒知剝取下民。又故縱貪官劣紳擾亂鄉間。全不以民瘼為念此。愚之不解五也。__先王關市不征。澤梁無禁。而上不患貧。至戰國時。始錮山澤之利。漢武帝始有軺車之算。及唐德宗又有間架之稅。宋王安石又募民粥坊場河渡。書之史冊。取譏後世。今各處釐金。一切貨物取民五分。固非善政。而洋?亦張示抽稅。昔年法令森嚴。私賣者有罪。今則當官而行。漏稅者有罰。是與昔之請粥苑中馬糞何異。聚歛之謀。大損　國體。此愚之不解六也。宇宙不乏奇才異能之士。執事辦軍務所用人材。如塔齊布羅澤南李續賓王?。皆一時之英。號稱得人。以愚所知。今督撫中能用賢者。惟楚南撫駱中丞。楚北撫胡中丞而已。近者塔卒潯陽羅亡武昌。李殉安慶。王歿樂安。長城大壞。天下同哭。本年張國梁陣亡。東南保障一無可恃。良將勁卒橫身草野。禍何如也。而在事大臣猶不及時號召忠義之士。共濟時艱。支持殘局。見有下士才堪任事務。使阨塞不得有所建白。?賢嫉能莫此為甚。此愚之不解七也。民為邦本。本固邦?。賊所擾地方。慘毒不堪。村落蕭條。士女流離。宜如何加意撫恤。今為吏於茲土者。小則為蚊為?。大則為封豕。為猰。地丁漕米。浮征勒折。刁書蠹役。魚肉閭閻。是猶久病尪瘠之人。元氣未復。日夕岌岌。不可保今。鎖其項。繫其手。械其足。而謂其有復生之機。有是理乎。此愚之不解八也。禦賊之法。鄉團第一。然必官民一體。寔心辦理。始有成效。今官以虐民為事。全不以團練為急。謂民間起團。恐聚眾把持官府。己不得肆其貪狼之志。賊若來。則奉身而退耳。在民以為官平日虐我。賊來則先去。以為民望我等受害。并不體恤。何用團為。由是上下視為畏途。且業有行之。而大府並不獎?者。故雖知團練之善。而不肯辦不願辦者。雖　　上諭煌煌。屢經嚴飭。地方官置若罔聞。即有舉行。亦奉為故事而已。此愚之不解九也。賞不?私。罰不徇情。鼓厲人材之先務也。近年軍營保舉類多不公。姻戚友朋。故人子弟。門生舊吏。多過其實。疏遠之人。有數年?力。未得一命之榮者。在仁人志士捐身報國。原不存一為名之心。但恐旁人私議。以為功如某尚不獎。我等何為乎。灰烈士之心。喪英雄之氣。職此之由。而罰亦從輕。覆軍棄城。及私吞軍餉。比比皆是。未聞立誅一二尤者。以警其餘。因循苟且。綱紀廢弛。此愚之不解十也。執事受　　皇上知遇。千載一時。今簡放兩江總督。何利當興。何害宜除。設施自異恒流。愚自顧陋劣。願獻芻蕘。狂直招尤。故態猶存。惟望執事。赦其罪而聽其言。兩江幸甚。天下幸甚。_
上皖撫王清苑中丞書|胡林翼|HCJSWXB_RAO_1881|卷二十吏政六大吏|前歲肅函。並善化羅茂才書。交門下士汪士鐸呈上。時以視學吳會。汪生樸學醇才。可以助理也。信未到而夫子已秉節皖江。汪生亦挾策北上矣。遲遲至今。歉悚何已。皖省為淮服屏蔽。江界要衝。士秀而專利。民逐末而倦於農。大江之北。刀劍以嬉。囂然不靖。故稱難治。自豫河再決。鄰國為壑。雖以清獻之視越。鄭公之守青。猶恐民氣大傷。瘡痍滿目。則求治更難。然而君子不更法以治者何也。法因人而立。貴審其宜。事因境而遷。貴當其可。夫以今日之天下。學校衰而下無實學。科舉濫而士無真才。負販之賈。得乘君子之車。六部之胥。無異宰相之柄。衣食忘農桑之要。而野鮮力田之民。政事為財用之源。而上無端本之治。凡此久大之謀。固非一手足之烈。與旦暮之功。所能撥而正之也。即目前之所謂武備緝捕刑名詞訟。亦甚惙矣。試為吾師一一陳之。以備採擇焉。一武弁宜注意也。　國家設立官制。武轄於文。而文嘗輕武。近日裕督師之敗於淛。以文武之不調和也。急而求之。驟而繩之。其無濟固宜。惟先待以恩信。則禮貌之間。無損於威。酒醴之勞。無傷於財。而下之身心樂為之用。此平勃之所以安劉也。一標兵宜拔其尤也。　本朝以督撫寄軍令。即將軍之制也。夫行軍之法。必有左右親兵。然後可冒不測之鋒。而作一軍之氣。韓岳之背嵬軍是也。即明史所載。如楊洪家蒼頭王越之盪跳士梁震何卿馬永馬芳等。均以親兵百餘人克立奇勛。而滿桂之處孤城。叛兵憚其家卒。成梁之蓄健兒。異日皆為將帥。此蓄養之力。然蓄養則貲費不易。惟有簡拔兵丁。優以餼廩。如戚繼光譚綸遺法。則可以收練兵之效矣。一州縣之疲玩宜作其氣也。公文絡繹。大抵絕不關心。付之幕友書吏之手。即迫於程限。亦且含糊上復耳。惟擇案之緊要者諭以手札。明撮其要。直抉其隱。示以處置之方。責以稟復之日。公文同而手札專。則有不敢輕視之心。公文嚴而手札親。則有不忍膜視之心。嘗見一老吏言生平所畏惟此。明相張太岳之鼓動人。卓然為救時之相者。亦惟此耳。一捕盜宜定以日程也。先以手諭令有案者開報姓名。無案者訪查巢穴。寬已?之罪。嚴諱飾之科。復自置冊登錄。分日分起。責令挐獲敘功。月計歲計而賞罰定焉即有不肖。而怵於別案發覺。大憲訪查。其不用力者鮮矣。一親兵可遣捕盜也。有所訪聞。約道里之遠近。而給書函若干。到第一驛。開二驛之封。以次至境。可無漏洩。彼恐中途改委。必不敢預拆到境之封。而地方聞大憲專緝。不敢不效協拏之力。且遇事觀才。默授以方?之要。積功得賞。復可為簡?之階。若輩職小。即到州縣。所需幾何。設有犯罪之人。即有制罪之法。天下固無無弊之政。惟視用之何如耳。廣漢翁歸其發姦擿伏。雖不免鉤距之譏。要非無補於治術也。一詞訟刑名。宜限以日程也。案牘之起。一人投狀。十家為破。官揣其肥瘠而食焉。膏脂幾何。徒飽衙蠹。其或優柔寡斷濫收於前。而積壓於後。有案歷十數官而不結者。是宜嚴立課程。限其冊報。別置書記掌之。分日分起札追結報。與捕盜同。一胥役宜嚴懲也。此輩狼吞虎噬。為禍最烈。皖省某縣差役號猾。一案到官。差先納錢請票。官以為肥。而差役之豪侈肆虐。甲於他省。此皆在所宜革也。一懲貪污以厲節也。國家之敗。皆由官邪。近日風氣。似乎大法小廉矣。而實不能。然巧避其名。而陰取其利。市於事前。而償於事後。大約與者雖出而不能怨。受者直以為禮義矣。即如我　朝之臺灣西域川楚教。匪皆因官吏貪婪。職為厲階。我　朝承前明之制。其有亂民而無叛官。雖百世可知矣。然民亂必由官貪。使早劾黷貨之人。豈不賢於十萬兵哉。彼一家之哭。何如一路哭耶。一勤接見以廣耳目也。日坐廳事。門無留?。專意詢訪。集思廣益。即使縱橫說士。射利營私。而明鏡在空。本無成見。正未可因噎而廢食也。凡此皆卑卑無甚高論。以老夫子之德量涵宏。經猷冠時。而林翼顧沾沾為此者。土壤不擇泰岱之高。細流不捐河海之大。工賈進規。矇瞍獻頌。?林翼之受知最深者乎。直陋無文。伏乞鑒察誨訓。_
復吳竹如方伯書|舒化民|HCJSWXB_RAO_1881|卷二十吏政六大吏|二十八日接奉手教。獎譽過當。?感交并。滄浪孺子。豈真知道。惟聽者自有會心耳。往見白帖薦士書。謂欲使知我形體已悴。志氣已憊。獨好才喜士之心未死。僕亦謂形體已悴。志氣已衰。獨憂憫生民疾苦之心未死。所以幸遇大君子之前。不自覺其言之所至有當於事理否也。乃不鄙為迂腐。尚欲誘之使言。寸草有心。何敢緘默。竊惟閣下清操介性。律己甚嚴。而和厚謙沖。復予人可近。韓魏公明足以燭人之奸。而未嘗形於詞色。且必留人以容身之地。此求之古賢中。何可多得。所云端本善則之實。夫何愧焉。而潛移默化之未臻者誠如所論。近日仕途積習沈痼。挽回人心非易易也。偶憶二十年前。僕為縣令時。鍾雲亭制府。程月川中丞。俱尚為方伯。李復齋廉訪。初守泰沂兩郡。旋秉臬事。其時每遇切要之件。於文札之外另加以函。所以與屬官書。如保甲。如緝捕。如聽訟。如書院倉儲等事。諄切誥誡。不一而足。且俱刻以訓飭各屬。而賀耦耕制府為方伯時纂經世文編。內亦採輯數條。其時為縣令者。如梁楚薌中丞之尹嶧縣。徐樹人廉訪之尹泰安宗小棠大京兆尹樂陵。王英齋觀察之尹清平。類皆於遵辦稟牘中。自抒議論。間亦附以條陳。而上憲又每加之宏獎。或且通飭照行。稍著政聲。固莫不願以長見。即中平材具。亦無不爭濯磨而供職分。當其時?不知有夤緣請託之路。亦無所謂揣摩風氣之術。誠難得之遭逢也。而此風實自李復齋先生開之。至今流風餘韻。尚著人口而洽人心。誠以屬吏奉有憲函。每覺倍形振奮。花牋兩柬。勝官文書十倍矣。讀陸清獻公手輯?政摘要一書中。載王陽明劉忠宣公數事。不覺暗合。錄呈附覽焉。出行前導。例有肅靜迴避二牌。亦行辟人之義也。陽明先生開撫南?。易其字。曰求通民情。願聞己過。肅靜欲使無言。聞過則招之使言。迴避欲其不見。通情則召之來見。當時不聞以先生為褻體。但覺開誠布公。人人得至督撫之前。直達所見。利安得不興。弊安得不剔。政事安得不粹美乎。劉忠宣公撫兩粵。凡有事行司道府縣。不用官封硃點。當堂開拆。但照同輩往來例則單帖具名。另用副啟開陳事宜。末後親填四字云。大夏頓首。當時亦不聞以公為褻體。而下司凡領公劄。感激慕化。盡心奉行。如嚴譴之伺其後。德威惟畏。豈不信歟。近者太濛王公撫江西。守令來謁。不循舊例庭參。邀入後堂。每二人一見。左右列坐。身自北面。烹茶細談。問所治利病。觀其人之心事識見。議論年力。俟出。即疏其大?。復邀二人入。亦如之。不厭煩勞。不嫌降節。委蛇數日之間。通省官吏賢否。思過半矣。人見公留心如此。賢者益勸。否者易節。?有化枉為直之微機焉。此三事皆為撫按之良法也。良法何常。生於居高者之美意。苟存其意推而廣之。各隨其時。各隨其地。美意無窮。則良法無窮。化民謹按。居高位者陶鑄官民。各有性情。各有措施。原不一轍。蔡端明長於政事。與客專言文章。不言政事。歐文忠長於文章。與客專言政事。不言文章。各能造就人才。包孝肅治開封。尚嚴明。歐陽公治開封。尚寬厚。各用其長。而不相悖。但能開誠布公。隨時隨地。以精力行之。即化枉為直之機寓此矣。惟言教不如身教之易從。法令不如德禮之易感。此又良法美意之本原。而潛移默化之妙用也。_
書張振之師遺事|李元度|HCJSWXB_RAO_1881|卷二十吏政六大吏|吾師南皮張公督學湖南。愛才如性命。尤以申士氣為務。平江有縣胥某由刀筆致富。訟案鱗比。忽竊士紳二十七人名。冒舉孝義。既得請建坊。邑士大駭。二十七人中。與知者一二人耳。乃公揭其劣蹟。暨竊名狀。訟於臺使者。下岳州府察治。訟二載。意直胥。舉人某某恩貢某?生某某皆坐誣擬褫。進士某以病卒姑免。邑人憤甚。道光二十一年。九月。公按試岳州。生童千數百人。爇香迎十里外。各具牒訟冤。郡守及學官怵以危言。不為止。公停騶收牒。翼日講學明倫堂。諭諸生曰。訟非若等所宜預也。然昨所呈牒。實非得已。事為名教所關。諸生不力爭。誰其爭者。我當牒撫軍。力任平反。否則據實奏。時郡守暨學官侍側。聞言皆變色郤步。觀者數千人。懽聲雷動。乃馳書抵?撫。具陳偏抑狀。?撫檄按察使親訊。褫胥職銜。奪　旌典毀其坊。而邑紳皆免議。士氣大申。咸豐二年秋。公以奉天丞兼督學政。時　　宣宗升祔禮成。故事凡恭上　列聖列后冊實。必齎送　盛京　太廟尊藏。　實錄　玉牒修竟。亦如之。其齎送也。除道千七百里。具警蹕如儀。餐宿皆建盛蘆殿。隨扈官校數千人。例發帑金十四萬。下各州縣治供帳。有司陰以應領之帑賄上官。而自斂於民。數且倍蓰。上官為所餌。弗能禁也。於是上下交征。視大差為利藪。民用重困。曾有　詔以明年三月八日恭送　冊寶入陪都。公出關。適歲饑。奉　詔煮粥賑。所見饑民僅存皮骨。公太息曰。是尚能供大差耶。且　實錄將告成。胡弗展期至秋間。併為一次。　國計與民瘼。皆有豸也。時元度從行。公趣草疏冀與當事合詞入告。疏略言歲三月。關外方化凍。道泥潦不可行。若草率將事。不足昭嚴敬。查實錄秋初可成。若改卜八九月。與　冊寶一同恭送。彼時秋高氣爽。輦路修飭。庶無潦草患。且發帑辦供帳。仍不能不借資民力。今關外饑。方奉　詔賑。繼以大差。民力竭矣。若併兩差為一。藉恤窮黎。實足仰慰　列聖在天之靈。繼志述事。莫善於是。__或謂併辦可省帑金十四萬。於軍需不無小補。此則見小之論。君子不以天下儉其親。臣愚不敢計及此也。疏具。公稱善。抵陪都。遂?當道約會奏。當道皆掩耳不樂聞。強聒之。艴然見詞色。侍郎某副都統某。與公同詞館。公勖以大義。強諾之。出為眾所咻。復堅謝。公憤甚。遂自繕劄。將驛。　聞某侍郎方筦府尹事來力阻。笑且言曰。事係循例。君亦無所不利焉。胡矯為。公引虞翻語拒之曰。孟德乃欲以盜賊餘贓污我耶。侍郎拂衣去。公氣結不能言。元度進曰。某有一策可解紛。李侍御鶴年者。籍關東。師門下士也。若告以故。且專伻寄示疏草。使代陳。上必立允。公亦無為與眾爭矣。公大喜。從之。翼日治中某來謁。求寢其疏。公若為不得已也者而許之。未兩旬　特詔改期。秋八月與　實錄一起恭送。當事爽然失。然皆心知公所為也。未幾有平反復州書院冤獄事。初道光十六年。復州章牧議建書院。醵金數千。筮日興工。以署吏目。孫亦堂董其役。州民鄧某典旗產。計值五千金。歲租約千金。捐入書院。旗產例禁斥賣。故曰典。然旗人不任耕。所受田皆以售民。雖典實鬻也。亡何。章牧卒。亦堂以憂去。亦堂浙人。性貪狡。見章牧卒。書院事寢。遂以鄧氏所捐產私佃諸人。納租金入己。凡四年。旗人豔其利。嗾舊主與佃爭。訟於州。以亦堂故得直佃。越五年?生胡丕緒等愬請追鄧產。復書院。并計亦堂貪賴狀。亦堂不得已。倡言旗產歸旗。遂以半價售歸舊主。即前與佃訟者也。丕緒等以鄧既捐產入書院。即係官地。書院無分旗漢。不得以旗產歸旗論。且旗人前得鄧價。法不當重賣。即賣價應歸公。亦堂盜收租金四載。又婪獲半價。請追繳。庶書院可興復訟積年不決。州上其事奉天府。府牒盛京刑部。府尹某故暱亦堂。部訊。孫仍得直。讞稱十六年復州捐建書院。孫董其役。十八年州大饑。奏明捐賑。孫雖宅憂。仍理賑務。會領賑者多。貲弗給。不得已向市肆貸銀數千。竟其事。既而無以償。遂將鄧某所捐地撥歸市肆。徵租抵其息。嗣因旗產歸旗。許舊主贖。即以其值還市肆。亦堂無所染。丕緒等挾私誣訐。法當褫。以同稟數人畏質逃。應候歸案雜治。於是丕緒被囚十二載。前學政知其屈莫能援。亦堂至是以府經歷代理遼陽州矣。公之赴任也。李侍御具言其事。臘月丕緒等來訟冤。公移奉天尹取原讞覈之。幾無可議。乃飛檄復州。調賑案察核。道出遼陽。為亦堂所遏。專差往索。始得之。察賑案。則是年復州饑。共賑錢二萬三千緡。捐賑若而人。領賑若而人。司事若而人。賑後餘貲六百緡。委學政設局。資遣饑民還鄉。並無亦堂借市銀充賑事。乃牒奉天尹使登覆。揭批轅門。抉摘不遺餘力。是日丕緒遞出獄會。甄別書院生。即以丕緒冠其偶。且以事關學校。擬疏　聞當事大懼。下承德縣覆訊。仍令治中某來言。請弗入告。追亦堂前後所婪金還書院。勒令引疾去。丕緒等均免議。二事元度親為草疏削牘。故悉其詳。前一事爇香籲訴者。元度其一也。受國士之知。自是始感公剛正。牽連書之。公諱鑅字振之。道光乙未進士。由編修官至太常寺少卿。_
籌杜書吏舞弊之源疏|朱鴻|HCJSWXB_RAO_1881|卷二十四吏政十吏胥|為籌杜書吏舞弊之源。請嚴職守以振因循事。竊思部院各衙門所辦案件。堂官總其成。司官專其任。至於書吏。不過謄寫稿冊而已。自官不熟諳條例。每事任諸書吏。遂授以倒持之柄。而百病叢生。伏讀嘉慶九年六月　　上諭、諸臣唯諾成風。皆聽命於書吏。舉一例牢不可破。出一言惟令是從。任書吏之顛倒是非。變幻例案。太阿倒持。?小放恣。國事尚可問乎。等因。欽此。可見書吏蒙混之弊。久在　　聖明洞鑒之中。　　訓諭諄切如此。大小臣工當共知所奮勉。然而近來作弊之根。猶未盡除。則以不諳於例之司官。不免假手書吏也。夫各衙門政治。載在則例。原為辦事之準繩。所當悉心研究。熟習而遵行之。則職在司官乃平時視為具文。遇事茫無依據。反以例當若何問之書吏。書吏專倚例案為弊端。畸輕畸重。惟利是圖。明知司官不能指駁。則更無所顧忌。甚至舍例言案。匿現在當行之例。而引數十年前與例不符之案。巧為蒙蔽。其尤甚者。於續修則例時。即代司官纂輯。因而故為糾紛。故為含混。預留作弊地步。使則例愈修愈晦。司官理會不明。不得不憑書吏檢查。益倚之為左右得力之人。殊不思若輩從中取利。無所不至。即頂缺銀有千兩萬兩計者。似此奇貨可居。則平日之所作所為。可想而知。且有年已滿而暗中盤踞。在外招搖。外官慮其作梗。只得極力籌辦部費。層層苦累。仍係百姓受之。而實由司官因循不振。俾書吏得預其權故也。於此而欲剔除弊根。臣愚以為書吏作弊固當嚴懲。尤在司官振作精神。以公事為事。各盡巧心。憑理察例斷案。熟習於平時。詳查於臨事。務求曲當。以定權衡。如有書吏攪越攪混。立即黜革治罪。其引例則謹遵嘉慶十六年九月　　諭旨不得再引與例不符之案。其修例則謹遵是年十月　　諭旨不得假手書吏。滋高下其手之弊。由是事事有所依據。書吏不得分任其權。利藪一空。諸弊自無從而伏。應請　　旨?下各堂官嚴飭屬員。共勵精勤。究心政治。身任其勞。勿偷安以自諉其權。勿徇私以自留其隙。使書吏得乘間把持。而堂官則更時加訪察。隨事試探。某員胸有準繩。某員仍憑書吏。不難窺其底裏。遂以判優劣而示勸懲。則重職司即以杜弊端也。_
胥吏論一|魯一同|HCJSWXB_RAO_1881|卷二十四吏政十吏胥|天下之斷然自棄於惡。又不能不用。用之則卒有害必無善者。在內為宦官。在外為胥吏。當宦官之橫也。舉天下士大夫嘗相與疾首痛憾。環顧而無策。而我　國家二百年來弭首帖耳。周旋宮掖外廷。寂然不知誰何者。誠御之得其道也。今天下之於胥吏。蓋亦疾首痛憾環顧而無策矣。果不可制乎。抑御之者非乎。今之制胥吏者曰嚴刑以威之。額數以裁之。二端而已。人果愛髮膚顧恥辱。必不為胥吏。胥吏之不畏刑明矣。而胥吏必不可裁何也。法密也。法密官不能盡知。必問之吏。吏安得不橫。法安得不枉乎。法密何也。事多法不得不密也。事多何也。官多也。官少事逾多乎。天下之患。蓋在治事之官少。治官之官多。州縣長吏丞簿尉治事之官也。州縣以上。皆治官之官也。天下事無毫髮不起於州縣。若府若道若布政按察使若?撫若總督。其所治者即州縣之事也。州縣者既治事而上之府矣。不足信。信道。又不足信。信布政按察。又不足信。信總督?撫。又不能一信也。而兩制之。自府道以上益尊且貴。事不足分州縣之毫髮。為州縣者必以公文書?達之。不合則遽委而仍屬之州縣。故一縣之事得府道數倍。得布政按察又數倍。得?撫總督又數倍。縣令一身兩手。非有奇才異能。而常身任數十倍之事。勢必不給。不給不已。胥吏乃始攘臂縱橫而出乎其間。自州縣以上。莫不有胥吏。凡文書皆胥吏治之。胥吏受之。非胥悍而官不勤也。吏治而吏受。州縣之事已事而不可理矣。故官多者非事之利也。胥吏之利也。自知府以上。少其治官之官。自州縣以下。多其治事之官。治官之官少則事少。治事之官多。則事皆自治。彼胥吏者能攘臂而奪之哉。如此則胥吏必大衰少而事得理矣。_
胥吏論三|魯一同|HCJSWXB_RAO_1881|卷二十四吏政十吏胥|治官之官少。則州縣不擾於無益之事。得厲精以當吾胥吏矣。然而胥吏猶未可遽減者何也。官不親事。事不在官也。今自縣令以下。若丞若簿若尉者事何事乎。催科問胥吏。刑獄問胥吏。盜賊問胥吏。今且倉監驛遞皆問胥吏矣。彼丞若簿尉之權乃不如一橫吏。為州縣者甯以其權與吏。不與丞簿尉。其意以為丞簿尉易掣吾肘。而胥吏惟吾欲為。丞簿尉者亦自視不胥吏之若。平居相為首尾。仰面取意旨飲食驩呼。兄事而弟畜者比比也。百里之地。知府一人。目耳精神。紛擾倥?。獨坐窮山。與?狐為伍。莫若求二三兄弟僶俛而共事。庶有濟乎。且令法刑名錢穀盜賊之大者。民辭之重者。佐貳不得一問。意將以一州縣之權。不知反散其權於千百虎狼之手。為今之計。莫若州縣之中量增佐貳二三人少分以權。左提右挈。而長吏董其成。其州縣胥吏佐貳得以指揮驅使。有不自尊重與交通者。立與鐫奪。胥吏事佐貳如長官呵責鞭笞。惟所欲為。上下清肅。門戶洞達。官皆親事。事皆親官。彼州縣者。上無上官駁責審覆之煩。下有丞尉僇力同心之助。文牘少衰。綜覈有餘。然後胥吏之數可得而減也。成周之時閭胥比長酇長里宰以及掌囚司隸之屬。皆中下士為之。舉非吏也。計周官一書吏之數不能十。今且千百至於無算焉。豈不謬哉。或曰丞尉果必賢乎。曰丞尉未必賢。要為賢於胥吏。胥吏易辱而無恥。丞尉故官也。愛名求進之心。視胥吏為重。奈何此之不為而彼之久行。誠使一縣之中長吏以下。常有十餘人親民聽訟。偵盜刺姦。長令可以暇晷勸農興學。雍容而有餘。彼胥吏者。留今日三分之一。制為定額。足以集事。如此則有宋以來。七八百年積弊紕政一旦更易。根株絕矣。_
胥吏論二|魯一同|HCJSWXB_RAO_1881|卷二十四吏政十吏胥|所謂少其治官之官者。何也。曰重府之權以統州縣。而並道按察於布政使。得詳察所屬。專達於天子。其鹽漕軍政興革之大者。設總督若?撫一人主之。而地方之事。不得撓布政使之權。布政使者亦不得越府而苛責州縣。則州縣之事減。夫總督?撫之並設以為相制乎。以為大省事殷而分任之乎。其人果才且能。一人足以治天下。其人果不才。兩人一心也。又何足以制。夫?撫之與總督。弟之與兄也。匹夫小家。兄若弟交治之。其家必敝。權疑地逼。雖皆君子有意見焉。?乎其不然也。故宜並去道與按察。不已甚乎。曰以其事屬之府。以其權歸之布政使。布政使不已劇乎。曰州若縣治之。府統之。布政使總其成。何病於劇。昔漢之盛。太守上有刺史。以六百石而刺二千石。近於小加大。今若仿州牧之法。赫然伸其方伯之權。府有不稱職若不法者升若降者皆主之。其有疑訟大獄。府所不能決。然後上之。小者勿聽。為錢糧為國利所儲納之勿改。知府不已重乎。曰今天下之敝。蓋在於知府擁其虛名。以容與於屬吏上官之間。其實無所能為。法令之不行。吏治之不古。若此之由也。知府者親民之首也。誠重知府之權以制所屬長吏。又其統轄不甚遼闊。耳目易周。情偽易悉。賞罰與奪。朝發而暮至。門鑰未峻。百姓愚民呼號而易達。佐貳丞尉詳察而周知。苟得其人。委以數百里之地。即事必舉。又有大吏鎮撫某上以專達於部。如此府之去部。一階之聞耳。　　天子一旦下詔書訪問賢否。瞭然立見。無有杆格之苦。合於古重二千石之意。於法誠便。而制得其宜也。_
胥吏論五|魯一同|HCJSWXB_RAO_1881|卷二十四吏政十吏胥|或曰去道與按察使並督撫。而以權與府州縣。為減胥吏則得矣。如此則州縣專行自恣。法令必頗。?民必多。應之曰民之所以多?者。州縣?之乎。為大吏?之乎。必曰州縣。民?於州若縣。則往訴之府。府仍飭縣。則往訴之道司。若道若司仍飭府。則往訴之督撫。督撫仍飭道若司轉飭之府。府乃親提而鞫訊之。其審判必與縣斷略相等。民於是不得已控之部。部飭督撫。督撫者不得已。使省會州縣雜治之。地方州縣又先往為之地。曲徇鍛鍊。何所不有。民?之獲伸者。蓋百而一二。而當事之身家。局外之株連。證驗之旁逮。奔走道路。經年累月。干冒寒暑。死喪相繼。財殫身?。痛入心髓。故能?民亦能不?民者。州縣也。不能?民亦不能雪民?者。督撫也。一案下司。動費千數。轉相研駁。毫髮皆病。賄賂一到。纖悉合。徒傷吾民之肌膚而傾州縣之囊橐。囊橐一盡。又將剝民。其大奸巨賊。州縣畏到司之費。匿不成案。不在此數。何取上司之纍纍。名為詳慎。實漏吞舟。且州縣?民與否本心自然。必非大吏所能檢制。太守耳目最近。喘息必聞。苟畏上司莫此為甚。今不責之府而責之司道。何以天下之府皆不肖。而司道皆賢。此愚所謂舛者也。誠能使一廉平公正之方伯。正身率屬。府必得其人。府得其人。州縣莫敢為奸。天下不過須數千輩。　　聖天子詳察於侍從公卿之間。親擇其可信風裁素著寬重有體者。付以一面之事。久任而責其成功。其視督撫司道叢治一方者。功相邁也。嗟乎。上寄其地方於方伯。下寄其民於州縣。以知府轉輸其間。親民之官多。治官之官少。胥吏之數減。長吏之權伸。彼州縣者以趨承上司之力治吾民。以申詳反覆之精明治吾吏。必將公務修舉。耳目清明。文法簡易。然後議久任之法。復代耕之制。使民庶烝烝。三代之法不難再見。豈徒漢文景。唐貞觀之間云爾哉。_
胥吏論四|魯一同|HCJSWXB_RAO_1881|卷二十四吏政十吏胥|有官則有吏。不能相離也。多設丞簿尉吏。不逾多乎。丞之吏。令之吏一間耳。曰不然。吏非能害人也。必假官以害人。官尊則吏橫。官卑則吏弱。以今言之。州縣之吏病民而止爾。司道之吏能病官。督撫之吏病大吏。去其大病。則小病易治。今夫人讀書取科名。親受天子之簡擢。冢宰之銓選。寄以百里。寵之章服。乃與上官之奴隸分庭而抗禮。此誠士大夫所悲憤。而庸吏所以茍且而無恥也。彼為州若縣者豈不知此之為辱。而為大吏者曷嘗不申飭而約束之哉。然而不能者。吏假官之尊。雖疆令無如何也。今使督撫不制州縣。而委重於布政使。布政使又不越府而苛責焉。府之權重。則上足以抗司之吏。州縣去府近。必無畏其胥吏之理。且夫州縣之吏與督撫司道之吏。其勢必相為。首尾交通。固結姻婭而往來。故裁道與按察。而減督撫之權者。非徒省官而少事也。所以掘發豪胥橫吏之巢穴。使州縣之吏黨然失其所恃。而後可以獨斷而有為。然則誠去督撫司道之吏。雖州縣小醜吾已不畏之。?乎佐貳之徒隸耶。彼丞尉者其官甚卑。其所用吏役不過鄉里愚民。欲少而易滿。才猥而易制。丞得制之。尉得制之。縣令得制之。府得生殺之。其能為患者亦鮮矣。十丞尉吏不當州縣一。十州縣吏不當司道一。尊卑之勢然也。天下莫患乎。以至輕之人。而寄以至重之權。朝笞暮辱。頤指而氣使。其人固已輕矣。而其權乃能操縱闔闢一縣之事。故作奸易而畏罪難。今既設為州縣佐貳胥吏多寡之定額。而其待之之方不妨稍存寬大。無輕笞責。重其顏面。其有不道不法罔上作奸。赫然告之太守。請於方伯。殺一二人以殉其餘。則內外肅矣。_
請懲治貪殘吏胥疏|游百川|HCJSWXB_RAO_1881|卷二十四吏政十吏胥|臣竊惟患莫大於營私弊。先去其太甚。　　國家建官立政。額設胥吏胥徒。藉資辦公。不過取其執簿書。供奔走而已。乃自若輩盤踞把持。遂成積重難返之勢。論者謂天下大權。歸於胥吏。此誠沉痼之疾。不能遽除。而實不可不除者也。夫自京畿以及各直省。有不營私之官。而鮮有不營私之吏。大扺上司衙門之胥吏。有病於官。庶司衙門之胥吏。有害於民。其工於取利也。率多曖昧不明。其敢於逞奸也。實為悉數難盡。即如吏部職司銓選。仕路之所賴以清也。然聞外省每有缺出。書吏即懸以餌人。或多引例案。以遂其招搖。或暗致信函。以行其嚇詐。保舉之或准或駁。處分之可重可輕。既已軒輊在心。無難上下其手。吏部如此。其他可以類推。蓋成案既多。援引各異。書吏先深入其中以操縱之。司員始泛從其外而糾察之。已屬不及之勢。而?有縱之者乎。此在京各衙門胥吏舞弊之大概情形也。而外省胥吏之害。更有不可勝言者。州縣為親民之官。所用吏胥本有定額。乃或貼寫。或掛名。大邑每至二三千人。次者六七百人。至少亦不下三四百人。夫此數千百人者政之蠹。民之蟊賊也。百姓含?呈訴。其待長官理申。不啻赤子之依父母。而吏胥乃從而凌侮之。剝削之。逼勒之。顛倒撥弄。率以財之有無多寡。為事之曲直是非。總之吏胥視民如魚肉。民畏吏胥如虎狼。然民且甘受搏噬。而不敢告發者。當前因投鼠而生忌。既恐其力有不敵日後。或假虎以逞威。又恐其心有不甘也。臣每恭讀　朝廷恩詔。必曰毋任吏胥舞弊。不得假手吏胥。　　誥誡至嚴切矣。第恐有司奉行不力。以吏之給使令也。而恃為爪牙。以吏之趨承也。而引為腹心。以失察吏胥。有關於己之考成也。而且巧為彌縫。曲為袒護。不曰吏胥狡猾。而曰民俗刁頑。何其不仁之甚也。臣愚以為今日者。甫離兵燹之禍。民幸有其身家。若再遭吏胥之傷。何以完其生聚。相應請　　旨。諭令中外大臣嚴飭所屬。振刷精神。破除弊竇一應文案。悉心稽查。定限清釐。吏之名數過多者。務加裁汰。吏之情弊既露者。即行痛懲。開人告發之端。毋蹈徇庇之習。蓋害政者吏也。而足以治吏者官也。官誠得人。吏自歛跡。至於家丁之串通書役。紳衿之包攬訟詞。並　　飭地方官。概行屏除。毋或寬縱。庶妨政之弊漸去。而民困可稍紓矣。_
請飭嚴禁書差肆擾摺|譚承祖|HCJSWXB_RAO_1881|卷二十四吏政十吏胥|為州縣書差籍端肆擾、請　飭嚴禁以靖閭閻、恭摺仰祈　　聖鑒事、竊維安民之道、必先除害、今天下之害民者、莫甚於州縣之書吏差役、其貪毒之性酷於虎狼、其狡詐之情、黠於狐鼠、假威倚勢、變幻無窮、專務害民、不遺餘力、而其害民尤甚者、莫如設鄉徵以圖厚斂、借傳案以搆飛?、任意追求、無端嫁禍、窮兇極惡、為害實深、凡州縣徵收錢漕地丁、均應該戶自封投櫃完納、然必有經手書差、遂??從中作弊、或肆行包攬、而藉以侵吞、或先為墊完、而取償數倍、甚或已經蠲免、而俟經年後仍復帶催、或既已緩徵、而俟輸納將齊、始出告示、弊端百出、已極難防、乃近時如江西之吉安?州建昌等府屬、當徵收之時、則書吏將糧票裁去、令其子弟及其親友等?票帶領差役、分赴各鄉、設立公所、催徵錢糧、彙齊解縣、謂之鄉徵、於各戶應完之數、每斗每升、加錢若干文、每戶票錢、每張索錢若干文、易知單每張索錢若干文、其鄉民之家資稍厚者、雖所應納錢糧、概已完清、而本姓或本村有欠糧者、便勒令包完、必得重賂乃免、否則誣以把持、扭送管押、又於其間因事嚇詐、魚肉鄉愚、情弊多端、不堪枚舉、至於詞訟案件、書差奉票傳人、取向兩造需索差錢、多者至數十百千文、若有命案、前?相?、書吏役總差役等、動即百數十人、蜂擁而來、責令預備飯食、供應夫馬器用食物、恣意掠取、又勒索檢?經費、??至數百千文、又借傳訊?証之名、擾及同村居民、以邀厚賄、若有殷實之家、但在數里內者、必百計株連、指為?右、名曰飛?、而因以恣其訛索、苟非有以滿其欲、而給其求、則誣賴多方、濫行拖累、以傾其家、今之民困已極矣、尚能堪此擾害乎、凡此皆書差之弊、恐不獨江西為然、若不認真禁止、予以嚴懲、將積蠹無由除、即地方無由靖、可否請　旨飭下江西撫臣、及各省督撫查禁懲辦、以安民生、恭摺具陳、謹奏、_
五箴|曾國藩|HCJSWXB_RAO_1881|卷二學術二儒行|少不自立。荏苒遂汨今茲。蓋古人學成之年。而吾碌碌尚如斯也。不其戚矣。繼是以往。人事日紛。德慧日損。下流之赴。抑又可知。夫疢疾所以益智。逸豫所以亡身。僕以中才而履安順。將欲刻苦而自振拔。諒哉其難之歟。作五箴以自創云。__　　立志__煌煌先哲。彼不猶人。藐焉小子。亦父母之身。聰明福祿。予我者厚哉。棄天而佚。是及凶災。積悔累千。其終也已。往者不可追。請從今始。荷道以躬。輿之以言。一息尚存。永矢弗諼。__　　居敬__天地定位。二五胚胎。鼎焉作配。實曰三才。儼恪齋明。以凝女命。女之不莊。伐生戕性。誰人可慢。何事可弛。弛事者無成。慢人者反爾。縱彼不反。亦長吾驕。人則下女。天罰昭昭。__　　立靜__齋宿曰觀。天雞一鳴。萬籟俱息。但聞鐘聲。後有毒蛇。前有猛虎。神定不懾。誰敢予侮。豈伊避人。日對三軍。我慮則一。彼紛不紛。馳騖半生。曾不自主。今其老矣。殆擾擾以終古。__　　謹言__巧語悅人。自擾其身。閑言送日。亦攪女神。解人不誇。誇者不解。道聽塗說。智笑愚駭。駭者終明。謂女賈欺。笑者鄙女。雖矢猶疑。尤悔既叢。銘以自攻。銘而復蹈。嗟女既耄。__　　有恆__自吾識字。百歷及茲。二十有八載。則無一知。曩者所忻。閱時而鄙。故者既拋。新者旋徙。德業之不常。日為物遷。爾之再食。曾未聞或愆。黍黍之增。久[乃]盈斗。天君司命。敢告馬走。_
勸士條約一|李棠階|HCJSWXB_RAO_1881|卷二學術二儒行|士為風化之原。敦本勵學。一日不容緩。滇自有明以來。如蘭延秀楊存誠。胡左?艾鄧川諸先生。皆潛心理道。淹貫經史。　本朝如劉復吾景傅諸子。亦皆積學砥行節義著聞。今日英賢間出。追蹤?哲者固不乏人。而不自樹立以貧為病者亦不免焉。使者奉　天子命。視學此邦多士之責。使者之責也。士習稍不端。文風稍不純。其何以自安。今取其最切近者。揭為十條。示之學校。為諸生勗。諸生其各勉強力行。毋自欺毋自怠。毋以為迂?而忽之焉。則幸甚幸甚。　一曰立志。非徒志於科目。揣摩墨卷而已。必振奮淬厲。以聖賢為必可為。以不為聖賢決不可以為人。不惑於勢利。不牽於境遇。不閒於時日。夫而後謂之立。非謂晝夜攻苦孜孜於八股也。且師以八股論。亦必有志者期法聖賢。存養此心。使義理充然。方有佳文。否則浮光掠影。終無是處。　一曰明理。夫人之為理。木之文為理。有條不紊。此理之所由名。聖人以一心之理。通天下之理。學者必以事物之理。擴一心之理。如人各有耳目手足。人各有父子兄弟夫婦之倫。其所以然之理安在。又如讀一卷書。此一卷書之理安在。讀一句書。此一句書之理安在。其他日用?來。至纖至悉。莫不有理。隨事窮突。日積月累。以至通達無滯。則處事庶可鮮失。　一曰博學。夫博非徒夸多?靡。侈無書不讀之名也。不特?詞小說不可觀。凡無益於學問身心者。皆不宜枉費精神。窮經為要。讀史次之。?事物之理。皆具於經。反復詳繹。以求其體要。但經之言渾而奧。史之事博而詳。故練識必於史。其餘子集及名臣大儒之著述。皆可取讀。雖或家貧無書。或僻壤難購。若誠不安於固陋。則親友藏書。及學校中有藏書者。皆可借觀。但總須著實理會。不可徒摭拾為時文資也。　一曰反己。?學皆所以明理。而理非徒明焉已也。既明乎耳目手足父子兄弟夫婦之理。而己之耳目手足。與所以處父子兄弟夫婦之間者。果盡此理否。既明乎所讀之書之理。而吾之日用身心。果能體此理否。即知即行。必時時檢點省察。懸以為的。而勉力赴之。方為有益。　一曰安貧。古人有云咬得菜根。則百事皆可做。得安貧之謂也。今之諸生。或至干預詞訟。包攬錢糧。不憚　國法。而為之者亦大半貧之所迫。然試思我輩讀書。不貧者幾。以貧之故。至於以身試法。或斥革功名。幽囚囹圄。貽羞父母。見笑鄉黨。所遇輒窮。較之向日之貧有更甚者。縱不至此。亦不免為有司之所輕。否則受其憐而已。清夜自思。何以自立。諸生切宜猛省。忍一時之貧。而專攻本業。則祿在學中。自有不貧時。即使終貧。而積學好古。修身砥行。卓然為眾望所歸。與其營營多事。而貧日益甚。尤悔叢集者。孰得孰失。亦大可知矣。 __一曰能忍。治氣之功。莫要於忍。息事之法。莫切於忍。近有身列膠庠。以田產細故不忍小忿。遂至失兄弟骨肉之歡。互相控詰。卒乃傾家蕩產者。睹此等事。實為痛心。夫兄弟同生同育。少同乳。長同室。如手足之不能相離。其親何如。而乃以一時之不忍致爾?裂。窺之父母之心。必有愀然不樂者。為子而令父母之心不樂。則非但不友不悌。而且不孝。且己亦有子。己之子兄弟相爭。己心必不安。而己之兄弟先相爭。又何以訓子。不為兄弟計。獨不為己之子計乎。至鄉里朋友之間。皆不可以小忿貽後悔。其或為勢家之所凌。僕隸之所侮。總當反以自修。忍之於始。用力既久。漸歸自然。此處世之要。養心之本也。　一曰敬容。制外所以養中。聖人之告顏子。尚兢兢於視聽言動。何?其餘。凡箕踞跛倚。手足動搖之類。皆當敬以戒之。出入起居。事上接下之間。須時時檢點。以禮自閑。至應試之時。茶坊酒肆中。斷不可輕入以致意外之侮。每出寓總當衣冠整肅。自別於眾。不得以酒食徵逐。容止張皇。失其身以至失其心。此皆容之粗者。然於此致謹。亦大?無失。　一曰虛心。凡天下之器惟虛者能載物。滿則無可增矣。學問之道。最戒滿字。天下之自滿者。直妄而已。不特有志聖賢者。沈潛反覆。到境無窮無可自滿。即如書籍。我輩目前所見尚不及萬分之一。其他有關於日用身心國計民生之書尚多。皆所未見。何得自滿。故必持之以虛。無論勝己者與不如己者。皆可取益。即農工商賈之事。亦可旁參互通。隨地留心隨地自反。進境未有涯也。一曰敦鄰。一里之中必有讀書入庠。為眾人所尊者。士所以為民之表也。若愚民無知。或口角細故。忿爭鬥毆。不知刑律。敢作非法。以致比鄰之誼翻如仇。此則賴為士者勸化之。凡歲時伏臘日用往來之間。間取　聖諭廣訓意思。以俗言解之。婉言導之。使知利害禍福由於善惡。積之既久。善者益勉。不善者漸改。則鄉里敦睦。種德無窮矣。又滇南近多疾疫。聞有一人病而家人皆避去者。夫病不必遂至死。而一切無人照料。雖欲不死不可得。袖手而聽其死。即路人亦有不忍。何?家人骨肉竟忍心至此。實傷風化。此在讀書稍明白者。固斷不至此。然亦當剴切婉轉勸諭鄉里。以革此風。亦可稍挽厄運。因說敦鄰之義附錄於此。然在今實為至要。諸生毋忽。　一曰有恒。以上諸條。皆宜以恒。所謂不惑於勢利。不牽於境遇。不間於時日。立定此志。時時提醒此心反躬自省。偶有懈時即痛自刻責。則敦本勵行。日有進境。端其始進之基。儲為有用之材。他日為　國家倡明正學。維持世道。於諸生有厚望焉。至作文之法。前人論之詳矣。依法研究。自可得力。?日濬其性靈。日培其根柢。如以上諸條之事。亦何患文之不佳哉。_
勸士條約二|李棠階|HCJSWXB_RAO_1881|卷二學術二儒行|學政與士子。得失榮辱一體相關。將面商所欲言。慮口音有難曉。因列勸戒規條。聊當喉舌諄屬。惟望虛心相受。實力自考。善則加勉。惡必嚴防。即可置於座右。時用課諸心頭。有言所未及者。併即此例推焉。　一讀經書。六經四子。為聖學王道之本。學問於是乎成。政治於是乎出。文墨亦必以是為根柢。乃試?文字。經術湛深者甚少。即經藝亦??空?敷衍。皆由平日未嘗潛心體會故也。士子家修廷獻。坐言乃望起行。措諸詞者尚難確當。施於政者安保無謬誤耶。但明經期於致用。若以章句訓詁為經學。不惟難成。成亦無用。窮經貴得其要。得其要則一經會歸於一。諸經統會歸於一。如是不惟文藝有條不紊。日用事物之間。亦取之左右逢原矣。所謂得要也。?經書一切義理。皆吾心所本有也。凡不合經書之義理者。皆吾心所本無也。我能就經書語言一一反之吾心而實盡之。去吾所本無。全吾所本有。則六經四子渾於我之一心矣。豈非得要哉。古人云細嚼六經無一字。始知千聖本同堂。旨哉言乎。可謂善讀書矣。　一讀小學。做官不是好官。因做秀才不是好秀才。秀才不是好秀才。因做學生不是好學生。蒙養弗端。長益浮靡。鄉無善俗。世乏良才。朱子所以特輯小學一書。統括古今聖賢所傳立教明倫敬身之要。以培其根也。小學之義。非有異於五經四書。但就五經四書及子史百家中。擇其易知易行者。其道為大聖大賢所莫外。其文為後生小子所可曉。故初學莫切於是書也。今人道義之心不勝其利欲之心。父兄師長教子弟者。自幼便只教以寫字作文。為取科名計。積習深錮。牢不可破。心知此書之有益。而又恐有妨舉業。總不肯令用功講習。始基既壞。長益難反。甚至不孝不弟於家。不和不順於鄉。即幸竊科名。而所作之事。或為百姓所唾罵。鄉黨所羞稱。求顯揚適以增辱。而要皆自幼學之不端階之厲也。思及此則不讀小學。是愛其子弟乎。是不愛其子弟乎。高忠憲公書云。吾人立身天地間。只思量做得一箇人是第一義。餘事都沒要緊。做人道理。不必多言。只看小學便是。依此做去。豈有差失。從古聰明睿知。聖賢豪傑。只於此見得透。下手早。所以其人千古萬古不可磨滅。聞此言不信。便是凡愚。所宜猛省。陸清獻公亦云。欲為聖為賢。必讀小學。欲保身保家。必讀小學。人而不讀小學。其猶正牆面而立也。與近來愈覺此書有味也。兩賢之言諒不我欺。願諸生早為下手。一看名儒書。歷代名儒遺書。皆於躬行心得之餘。言其所不容不言者。以詔來學。與六經四子不作歧觀也。夫學以經書為本。豈不足以明道。乃欲使及諸儒。不亦多添勞擾耶。是正不然經書文義古奧有未易曉。且其時聖道大明。受授之際。??略為指點。學者便知所持循。故語多簡括。尤非後世學者所易領會也。若後儒之書。則當聖遠言湮之餘。呼寐者而使之醒警。迷者而使之悟。易古語為俗語。變簡言為詳言。意較顯豁。詞更痛快。即以孟子之言與孔子之言相較。此意便可見矣。宋儒之言。與古人之言有不同。明儒之言與宋儒之言又有不同。??於前人引而不發之處。直為盡情揭破。非好詳也。其因乎時者然也。顧名儒遺書甚多。窮鄉晚進豈易遍見。且無以先識聖學門庭。雖有書何從下手。故看先儒書。必先求約而有要之書。欲求書之約而有要者。自朱子近思錄而後。莫過於孫夏?之理學宗傳。其書以宋明十一子為正宗。並及漢唐以來諸儒。具美備之軌。無偏隘之病。與尼山之刪定六經。紫陽之表章四子。同是奠定宇宙大手?。欲識聖人門庭。當於此潛心焉。如此書有未易見。則看陳白沙先生書亦可。白沙為粵賢冠冕。果能於其遺書。虛心領會。必有得力。如白沙書亦或未見。則且於儒門法語。日加玩索。?志追隨古人。放下自家習心習見。以從專於前賢之教亦。可漸識聖賢指趣之所在。而日有上達之機矣。古人云。百年易過。此身不復再生。一息尚存。此志何容少懈。願各自努力。__一明武教。武藝原為克敵制勝之資。射法總以敏捷有準為上。彼弄腰模胯。拏弓拈矢。種種閒樣式虛套數。不惟形醜。要屬無用。若習成此種射法。到軍陣前。恐身上之箭已攢如蝟毛。而手中之箭尚未搭扣也。豈不誤事。故射法必敏捷而準。方堪致用也。既明有用之法。尤必有熟練之功。乃能審視精確。控送穩定。平日果技擅穿楊。臨時自功收貫札。於以應舉求進。為　國家?驅馳之力。削平匪黨。澄清海宇。方是大丈夫出世一?。郭汾陽。岳忠武諸人。其初不過一介武夫。後來成了何等樣大人物。有為者亦若是也。然又有說。平素武生所以不敢設遠大之想者。以未嘗講明用武之學。看天下事。皆茫茫無所措手。故不敢自許為能辦大事之人。不知雖天來大事。其中皆有自然辦法。得其辦法。應手成功。觀於前明王文成公。在兩廣用兵可知矣。只怕心不明。不怕事難辦。諸生果能延請明師。講明古今聖賢用武之學。一面練習武藝。以求上進。即出其本領。以保安天下。不得上進。亦用其本領。以衛捍鄉曲。有一分真本領。必有一分真事業。不怕枉?也。至於平日居鄉。切不可恃為紳衿。仗有勇力。強捍不馴。生事妄作。蔑視親長。凌侮眾人。要想既有冠服榮身。須當禮法飭己。凡事要向大處看。好處走。不與尋常人一般見識。方不愧　朝廷名器。昔岳忠武有萬夫莫當之勇。起身行伍。三十二而為元帥。百戰百勝。終身未嘗敗陣。而平日恂恂如書生。賓朋燕集。雅歌投壺。事親盡孝。事君盡忠。絕不貪財。絕不好色。世人何等敬重。今日所望於諸生者。正如是也。　一戒多事。紳士武斷鄉曲。把持官府。最為可惡。　法令特嚴。此禁不可不謹。試思自家自讀書應試以來。宗族之仰望我者何如。鄉黨之敬重我者何如。官府之禮貌[我](貌)者何如。所以然者無他。為我為四民之秀。出將為　朝廷作棟樑。處亦為鄉閭樹坊表。敝俗賴我為轉移。善行賴我為倡率也。若不思自重。恃勢妄為。唆訟?民。舞文挾上。一切　國法人情天理良心全不顧念。一旦敗露。必斥革治罪。倖而苟免。亦為人所不齒。至此時莫問宗族鄉黨官府看我為何等人。試請自看果何等人耶。清夜自思。此心能安耶。天地生萬物。最貴者人。人之最貴者士。士之所貴者良士也。士而不良。所謂貴者抑末矣。良不良之間。貴賤之實所由分。此際好自立?。他人愛莫能助也。素不多事者。固當時時加勉。即素涉多事者。亦非無可回頭。蓋紳士為一鄉之望。即多事之人。亦聰明才力過人之人也。特偶誤迷途耳。苟能一旦覺悟。移其多事之聰明才力。以為所當為。如孝友睦?任恤諸行。冠婚喪祭諸禮。社倉義學鄉約諸事。在族戚里黨間。一一為之倡率。以實心行實事。則固依然人望所屬也。誰肯不敬誰肯不服。果能以一介之士。行誼推重於鄉里。較之居高位而漫無樹立者。將不可同年語。孰謂千古不朽事業。不可從改過自新中做出。美玉無瑕。人品不可從刮垢磨光中修成乎。古今所傳。歷歷可數。惟在一念自轉而已。__一戒鴉片。鴉片一事。乃奸夷貽害中原之詭計。以此盜我財。殺我民者也。現今海疆多故。烽?屢警。　主上宵旰不遑。籌兵籌餉。總為我等赤子塗炭慮耳。凡有人心。誰不感憤。何乃積頑成風。覆轍甘蹈。罔念　聖主好生之心。必仰逆賊促死之藥。試思我輩自高曾祖考六七世以來。所以士讀農耕。男家女室。中外安居。遐邇樂業。坐太平之福者。果係何人之恩何人之德。何人為之庇護。何人為之經理。而竟貿貿至此。負　君恩。藐　國法。履后土。戴皇天。何以告俯仰。入祖廟。奉宗祠。何以對陟降。豈天良全無發見之時。何中心如此蠢愚之極。或者猶持鴉片可以暫助精神。有資作事之謬見耶。試以喫鴉片之人。與不喫鴉片之人。大概相較。其精神孰強孰憊。其身體孰泰孰否。此理固甚易明。何至抵死不悟。嗚呼。誰無父母。誰無妻子。不作　盛世之良民。甘為醜虜之妖鬼。耗有盡之財。貽無窮之患。豈不大可痛哉。生等身列士林。日以讀書講學為事。於此等處想自有檢點。然宗族鄉黨。親戚朋友。凡自家所能規勸教告者。莫非分所應為也。程子曰。一命之士。苟存心於愛物。於人必有所濟。此誼亦不容不盡。　一戒?中作弊。士子應試為文。必宜自出心裁以徵夙抱。乃或抄襲舊文竊取成詩。??前茅屢列。以一敗而遭降斥。全卷儘好。以數語而礙錄取。可惜良深。何樂為此。至俗套之文。如凡事之無關於某某者。言。不言。不足為重輕。凡言之無關於某某者。述。不述。不足為重輕。以及鄭重分明。低徊流連等語實屬可厭。皆宜深戒。更有鎗冒挾帶等弊。累累不一。欲圖上進。先學欺罔。情屬可惡。法有難容。縱得徼倖。豈能免親朋之指背。一經發覺。何以逃刑戮之加身。為父兄者。忍愛子之荷校戴?。而不嚴戒飭。為子弟者。甘全家之破膽驚心。而浪投法網。難希鬼蜮之榮。徒受市朝之辱。將為祖宗光乎。試思祖宗之面目安在。將為門第榮乎。試看門第之體統何存。其中滋味。自作自知。亦不須他人代說也。又有可惡者。卷內夾片妄語乞憐。若是者不惟無益。更且有損。此則為父師者。慢不教戒之過。以致子弟之無恥妄干也。責有難辭。切宜謹凜。諸凡弊端。盡係險途。其目前顛沛之辱。中情隱忍之?。皆生等所親見也。在子弟門徒。固必嚴為教戒。即同?友好。亦須善作勸規。天下本是一家。斯文更屬同道。必須善則共勉。過則同防。痛癢相關。休戚相顧。共泯爾我之見。無存偏黨之私。能不愧為乾坤之肖子。斯不愧為　聖朝之良士。是所切屬。各宜審聽。_
勸學篇示直隸士子|曾國藩|HCJSWXB_RAO_1881|卷二學術二儒行|人才隨土風為轉移。信乎。曰是不盡然。然大較莫能外也。前史稱燕趙慷慨悲歌。敢於急人之難。?有豪俠之風。余觀直隸先正。若楊忠愍。趙忠毅。鹿忠節。孫徵君諸賢。其後所詣各殊。其初皆於豪俠為近。即今日士林。亦多剛而不搖。質而好義。猶有豪俠之遺才。質本於土風。殆不誣與。豪俠之質。可與入聖人之道者。約有數端。俠者薄視財利。棄萬金而不?。而聖賢則富貴不處。貧賤不去。痛惡夫墦問之食。龍斷之登。雖精粗不同。而輕財好義之?。則略近矣。俠者忘己濟物。不惜苦志脫人於厄。而聖賢以博濟為懷。鄒魯之汲汲皇皇。與夫禹之猶己溺。稷之猶己飢。伊尹之猶己推之溝中。曾無少異。彼其能力救窮交者。即其可以進援天下者也。俠者輕死重義。聖賢罕言及此。然孔曰成仁。孟曰取義。堅確不移之操。亦未嘗不與之相類。昔人譏太史公好稱任俠。以余觀此數者。乃不悖於聖賢之道。然則豪俠之徒。未可深貶。而直隸之士。其為學當較易於他省。烏可以不致力乎哉。致力如何。為學之術有四。曰義理。曰考據。曰辭章。曰經濟。義理者。在孔門為德行之科。今世目為宋學者也。考據者。在孔門為文學之科。今世目為漢學者也。辭章者。在孔門為言語之科。從古藝文及今世制義詩賦皆是也。經濟者。在孔門為政事之科。前代典禮政書。及當世掌故皆是也。人之才智。上哲少而中下多。有生又不過數十寒暑。勢不能求此四術。?觀而盡取之。是以君子貴慎其所擇。而先其所急擇。其切於吾身心不可造次離者。則莫急於義理之學。凡人身所自具者。有耳目口體心思。日接於吾前者。有父子兄弟夫婦。稍遠者有君臣。有朋友。為義理之學者。?將使耳目口體心思各敬其職。而五倫各盡其分。又將推以及物。使凡民皆有以善其身。而無憾於倫紀。夫使舉世皆無憾於倫紀。雖唐虞之盛。有不能逮。苟通義理之學。而經濟該乎其中矣。程朱諸子。遺書具在。曷嘗舍末而言本。遺新民而專事明德。觀其雅言推闡。反覆而不厭者。大抵不外立志以植基。居敬以養德。窮理以致知。克己以力行。成物以致用。義理與經濟。初無兩術之可分。特其施功之序。詳於體而略於用耳。今與直隸多士。約以義理之學為先。以立志為本。取鄉先達楊趙鹿孫數君子者為之表。彼能艱苦困餓堅忍以成業。而吾何為不能。彼能置窮通榮辱禍福死生於度外。而吾何為不能。彼能以功績稱當時。教澤牖後世。而吾何為不能。洗除舊日晻昧卑污之見。矯然直趨廣大光明之域。視人世之浮榮微利。若蠅蚋之觸於目而不留。不憂所如不耦。而憂節概之少貶。不恥凍餒在室。而恥德不被於生民。志之所嚮。金石為開。誰能禦之。志既定矣。然後取程朱所謂居敬窮理力行成物云者。精研而實體之。然後求先儒所謂考據者。使吾之所見。證諸古制而不謬。然後求所謂辭章者。使吾之所獲。達諸筆劄而不差。擇一術以堅持。而他術固未敢竟廢也。其或多士之中。質性所近。師友所漸。有偏於考據之學。有偏於辭章之學。亦不必遽易前轍。即二途皆可入聖人之道。其文經史百家。其業學問思辨。其事始於修身。終於濟世。百川異派。何必同哉。同達於海而已矣。若夫風氣無常。隨人事而變通。有一二人好學。則數輩皆思力迨先哲。有一二人好仁。則數輩皆思康濟斯民。倡者啟其緒。和者衍其波。倡者可傳諸同志。和者又可嬗諸無窮。倡者如有本之泉。放乎川瀆。和者如支河溝澮。交匯旁流。先覺後覺。互相勸誘。譬之大水小水。互相灌注。以直隸之士風。誠得有志者導夫先路。不過數年。必有體用兼備之才。彬蔚而四出。泉湧而雲興。余忝官斯土。自媿學無本原。不足儀型多士。嘉此邦有剛方質實之資。鄉賢多堅苦卓絕之行。粗述舊聞。以勗?士。亦冀通才碩彥。告我昌言。上下交相勸勉。仰希古昔與人為善。取人為善之軌。於化民成俗之道。或不無小補云。_
原才|曾國藩|HCJSWXB_RAO_1881|卷二學術二儒行|風俗之厚薄奚自乎。一二人之心之所向而已。民之生。庸弱者戢戢皆是也。有一二賢且智者。則眾人君之而受命焉。尤智者所君尤眾焉。此一二人者之心向義。則眾人與之赴義。一二人者之心向利。則眾人與之赴利。眾之所趨。勢之所歸。雖有大力。莫之敢逆。故曰撓萬物者莫疾乎風。風俗之於人之心。始乎微。而終乎不可禦者也。先王之治天下。使賢者皆當路。其風民皆以義。故道一而風俗同。世教既衰。所謂一二人者。不盡在位。彼其心之所向。勢不能不騰為口說。而播為聲氣。而眾人者勢不能不聽命。而蒸為習尚。於是徒黨蔚起。而一時之人才出焉。有以仁義倡者。其徒黨亦死仁義而不顧。有以功利倡者。其徒黨亦死功利而不返。水流溼。火就燥。無言不。所從來久矣。今之君子之在勢者。輒曰天下無才。彼自尸於高明之地。不先以己之所向轉移習俗。而陶鑄一世之人。而翻謝曰無才。謂之不誣可乎。否也。十室之邑。有好義之士。其智足移十人者。必能拔十人中之尤者而材之。其智足移百人者。必能拔百人中之尤者而材之。然則轉移習俗。而陶鑄一世之人。非特處高明之地者然也。凡一命以上。皆有責焉者也。有國家者。得吾說而存之。則將慎擇與共天位之人。士大夫得吾說而存之。則將惴惴乎。謹其心之所向。恐一不當而壞風俗。賊人才。循是為之。數十年之後。萬一有收其效者乎。非所逆睹已。_
士論|黃炎|HCJSWXB_RAO_1881|卷二學術二儒行|?聞人君之視百姓皆為一體。而獨於士加隆者。以其為四民之望。而人心風俗賴以維繫也。士之名為儒。必行檢克立。而後為真儒。士之學在道。必防範克端。而後為正道。如是則其處也有守。其出也有為。而輔世長民之本立焉。故士人當有禮義廉?之論。其言深切。而其意篤摯也。請申論之。大禮以制心。義以制事。士人立德之大端。而廉?又所以維持乎禮義者也。禮者天之秩。非強人也。義者心之制。非外至也。禮非徒揖讓周旋而已。必內王乎恭儉莊敬。而行之有節文度數。如伯玉之下公門。不為昭昭信節。不為冥冥隳行。推之至於禮經論語所載。凡事上接下。衣服飲食。無一不準乎禮。而不敢?情縱欲。則禮之至也。義非徒剛介不阿而已。必準乎天理。酌乎事宜。別嫌明微而不苟。型仁講讓而不過。處而在野。能使鄉黨辨是非息爭訟。而不為鄉愿之為。出而在國。能為國家決大義斷大事。而不存依違之見。則義之至也。然人莫不知禮義之為貴。而或甘蹈於非禮非義者。則以紛華勢利奪其守。而廉?不立也。夫天地之間。苟非吾之所有。雖一毫而莫取。知以義自守。則淡泊可以明志。知以命自安。則甯靜可以致遠。惟廉而後能進以禮。退以義。不隕穫於貧賤。不充詘於富貴。極之至於伊尹之嚴一介。楊震之礪四知。則廉之至矣。孔子曰。行給己有?。孟子曰。人有不為也。而後可以有為。古人?其君不為堯舜。一夫不得其所。若撻於市。故無疚無惡。皆先自疚惡來者也。不愧不怍。皆先自悚怍生者也。推之如禮記。有其位無其言。君子?之。有其言無其行。君子?之。地有餘而民不足。君子?之。眾寡均而倍焉。君子?之。有?則不徒無蕩檢踰閑之事。而進德修業。宣猷樹績。皆於?心發焉。蓋有是四者。上可至於聖賢。亦次不失為謹身寡過之士。無之則為敗常亂俗之人。聖王所必誅而不宥者也。士人可不知所務哉。_
聖哲畫像記|曾國藩|HCJSWXB_RAO_1881|卷二學術二儒行|國藩志學不早。中歲側身　朝列。窺竊陳編。稍涉先聖昔賢魁儒長者之緒。駑緩多病。百無一成。軍旅馳驅益以蕪廢。喪亂未平。而吾年將五十矣。往者讀班固藝文志。及馬氏經籍。攷見其所列書目叢雜猥多。作者姓氏至於不可勝數。或昭昭如日月。或湮沒而無聞。及為文淵閣直閣校郎。每歲二月侍從宣宗皇帝入閣。得觀四庫全書。其富過於前代所藏遠甚。而存目之書數十萬卷。尚不在此列。嗚呼何其多也。雖有生知之姿。累世不能竟其業。?其下焉者乎。故書籍之浩浩。著述者之眾若江海。然非一人之腹所能飲盡也。要在慎擇焉而已。余既自度其不逮。乃擇古今聖哲三十餘人。命兒子紀澤圖其遺像。都為一卷。藏之家塾。後嗣有志讀書取足於此。不必馳心博騖。而斯文之傳。莫大乎是矣。昔在漢世若武梁祠。魯靈光殿。皆圖畫偉人事蹟。而列女傳亦為畫像。感發興起。由來已舊。習其器矣。進而索其神通。其微合其意。心誠求之。仁遠乎哉。__堯舜禹湯。史臣記言而已。至文王拘囚。始立文字。演周易。周孔代興。六經炳著。斯道備矣。秦漢以來。孟子?與莊荀並稱。至唐韓氏獨尊異之。而宋之賢者。以為可躋之尼山之次。崇其書以配論語。後之論者。莫之能易也。茲以圖於三聖人後云。__左氏傳經多述二周典制。而好稱引奇誕。文字爛然。浮於質矣。太史公稱莊子之書。皆寓言。吾觀子長所為史記。寓言亦十之六七。班氏閎識孤懷。不逮子長遠甚。然經世之典。六藝之旨。文字之源流。幽明之情狀。燦然大備。豈與夫斗筲者爭。得失於一先生之前。姝姝而自說者哉。__諸葛公當擾攘之世。被服儒者。從容中道。陸敬輿事多疑之主。馭難馴之將。燭之以至明。將之以至誠。譬若馭駑馬。登峻?。縱橫險阻而不失其馳。何其神也。范希文司馬君實。遭時差隆。然堅卓誠信。各有孤詣。以道自持。蔚成風俗。意量亦甚遠矣。昔劉向稱董仲舒王佐之才。伊呂無以加。管晏之屬殆不能及。而劉歆以為董子師友所漸。曾不能幾乎游夏。以余觀四賢者。雖未逮乎伊呂。固將賢於董子。今以類圖之。惜乎不得如劉向父子而論定耳。__自朱子表章周子二程子張子。以為上接孔孟之傳。後世君相師儒。篤守其說。莫之或易。乾隆中閎儒輩起。訓詁博辨。度越昔賢。別立徽志。號曰漢學。擯有宋五子之術。以謂不得獨尊。而篤信五子者。亦屏棄漢學。以為破碎害道。齗齗焉而未有已。吾觀五子立言其大者。多合於洙泗。何可議也。其訓釋諸經。小有不當。固當取近世經說以輔翼之。又可屏棄?言以自隘乎。斯二者亦俱譏焉。__西漢文章。如相如子雲之雄偉。此天地遒勁之氣。得於陽與剛之美者也。此天地之義氣也。劉向匡衡之淵懿。此天地溫厚之氣。得於陰與柔之義者也。此天地之仁氣也。東漢以還。淹雅無慚於古。而風骨少隤矣。韓柳有作。盡取揚馬之雄奇萬變。而納之於薄物細故之中。豈不詭哉。歐陽氏曾氏皆法韓公。而體質於匡劉為近。文章之變莫可窮詰。要之不出於二途。雖百世可知也。__余抄古今詩。自魏晉至　國朝。得十九家。?詩之為道廣矣。嗜好趨向。各視其性之所近。猶庶羞百味。羅列鼎俎。但取適吾口者。嚌之得飽而已。必窮盡天下之佳肴辯嘗而後供一饌。是大惑也。必強天下之舌盡向吾之所嗜。是大愚也。莊子有言。大惑者。終身不解。大愚者終身不靈。余於十九家中。又篤守夫四人者焉。唐之李杜。宋之蘇黃。好之者十而七八。非之者亦且二三。余懼蹈莊子不解不靈之譏。則取足於是終身焉已耳。__司馬子長。網羅舊聞。貫申千古。而八書頗病其略。班氏志較詳矣。而斷代為書。無以觀其會通。欲周覽經世之大法。必自杜氏通曲始矣。馬端臨通攷。杜氏伯仲之間。鄭志非其倫也。百年以來。學者講求形聲訓詁。專治說文。多宗許鄭。少談杜馬。吾以許鄭攷先王制作之源。杜馬辨後世因革之要。其於實事求是一也。故並圖焉。__先王之道。所為修己治人。經緯萬彙者。何歸乎。亦曰禮而已矣。秦焚書籍。漢代諸儒之所掇拾。鄭康成之所以卓絕。皆以禮也。杜君卿通典言。禮者十居其六。其識已跨越八代矣。有宋張子朱子之所討論。馬貴與王伯厚之所纂輯。莫不以禮為兢兢。我　朝學者。以顧亭林氏為宗。　國史儒林傳。裒然冠首。吾讀其書言及禮俗教化。則毅然有守先待後。舍我其誰之志。何其壯也。厥後張嵩菴作中庸論。及江慎修戴東原輩。尤以禮為先務。而秦尚書蕙田遂纂五禮通攷。舉天下古今幽明萬事。而一經之以禮。可謂體大而思情矣。吾圖畫　國朝先正遺像。首顧先生。次秦文恭公。亦豈無徵指哉。桐城姚鼐姬傳。高郵王念孫懷祖。其學皆不純於禮。然姚先生持論宏通。國藩之粗解文字。由姚先生啟之也。王氏父子集小學訓詁之大成。敻乎不可幾已。故以殿焉。__姚先生言學問之道有三。曰義理。曰詞章。曰考據。戴東原氏亦言。如文周孔孟之聖。左莊馬班之才。誠不可以一方體論矣。至若葛陸范馬。在聖門則以德行而兼政事也。周程張朱。在聖門則德行之科也。皆義理也。韓柳歐曾李杜蘇黃。在聖門則言語之科也。所謂詞章也。許鄭杜馬顧秦姚王。在聖門則文學之科也。顧秦於杜馬為近。姚王於鄭許為近。皆考據也。此三十三子者。師其一人。讀其一書。終身用之而不能盡。若又有陋於此。而求益於外。譬若掘井。九仞而不及泉。則以一井為隘。而必廣掘數十百井。身老力疲。而卒無見泉之一日。其庸有當乎。__自浮屠氏言因果禍福。而為善獲報之說。深中於人心。牢固而不可破。士方其佔畢?唔。則期報於科第祿仕。或少讀古書。窺著作之林。則責報於遐邇之譽。後世之名。纂述未及終編。冀得一二有力之口。騰播入人之耳。以償吾勞也。朝耕而暮穫。一施而十報。譬若沽酒市脯。喧聒以責之。貸者又取倍稱之息焉。祿利之不遂。則徼倖於後世不可知之名。甚者至謂孔子生不得位。沒而俎豆之報。隆於堯舜。鬱鬱者以相證慰。何其陋歟。今夫三家之市。利析錙銖。或百錢逋負。怨及子孫。若通闤貿易。壞貨山積。動逾千金。則百錢之有無。有不暇計較者矣。富商大賈。黃金百萬。公私流衍。則數十百之費。有不暇計較者矣。均是人也。所操者大。猶不暇計其小者。?天之所操尤大。而於世人。毫末之善。口耳分寸之學。而一一謀所以報之。不亦勞哉。商之貨殖。同時同地。而或贏或絀。射策者之所業同。而或中或罷。為學著書之深淺同。而或傳或否。或名或不名。亦皆有命焉。非可強而幾也。古之君子。?無日不憂。無日不樂。道之不明。己之不免為鄉人。一息之或懈。憂也。居易以俟命。下學而上達。仰不愧而俯不怍。樂也。自文王周孔三聖人以下。至於王氏。莫不憂以終身。樂以終身。無所為祈。無所為報。己則自晦。何有於名。惟莊周司馬遷柳宗元三人者。傷懷不遇。怨悱形於簡冊。其於聖賢自得之樂。稍違異矣。然彼自惜不世之才。非夫無實而汲汲時名者比也。然汲汲於名。則去三十三子也遠甚。將適燕晉而南其轅。其於術不亦?哉。__　文周孔孟班馬左莊葛陸范馬周程朱張韓柳歐曾李杜蘇黃許鄭杜馬顧秦姚王三十三人。?豆馨香。臨之在上。質之在旁。_
與高伯平論學案小識|魯一同|HCJSWXB_RAO_1881|卷二學術二儒行|伯平足下。承示唐氏所纂學案小識。問有所疑滯者。竊少繙閱。麤盡指要。頗謂唐氏有志於道矣。其書體義不敢苟同。今條其一二私於左右。君子之論人也。是非功罪。粲然明白。猶所難言。至於學術。藏之於心。未易高下。人非親書。事隔時地。徒憑篡述議論以相差等。且班氏為古今人表。高下蹐駁遺議到今。無他。分晰太多。不無蹉失故也。昔孔子以上聖之姿。操人倫之鑒。其於列國公卿。子產平仲文仲公綽之流。祇就其人。抑揚是非。未嘗較分等列。子張問令尹子文。陳文子皆曰未知。焉得仁。孟武伯問子路仁乎。子曰不知也。又問而對以以其才不知其仁也。冉有公西華亦然。師之於弟。何所諱忌。隱微之地。誠未易為測識也。今唐氏之書。橫列三等。曰傳道四人。曰翼道十有九人。曰守道四十有四人。綜計一代老師著德。魁艾大賢。而第其上下。進退率於胸懷。輕重憑其位置。雖具高論之識。實非虛己之義。不可一也。傳之與翼。似殊高下。守之與傳。何判優劣。昔孟子謂守先王之道。以待後之尊學。吾以為必如孟子。足以當之。若三千之徒。皆傳孔子之道。未必人能守也。帝王卿相。下逮匹夫小家。莫不傳諸子孫。子孫莫不傳其先業。或乃中更零落。墜宗失緒。繇此言之。傳者未必能守。守者斷無不傳。今更顛倒其次。詩曰有憑有翼。傳曰輔之翼之。翼祇是輔守乃為主。加翼於守。尤所未喻。其不可二也。蓋傳道之說。始於韓子。韓子託於孟子。而頗失其義。孟子述聞見之知。乃是麤舉大概。故曰若禹皋陶則見而知之。若湯則聞而知之。若伊尹萊朱太公望散宜生皆然。且如稷契並履帝廷。契掌五教。尤當斯道大宗。周公親承文謨。今皆疏脫。古人文字宏簡。不為促促苛細。韓子則不然。曰堯以是傳之舜。舜以是傳之禹。禹以是傳之湯。湯以是傳之文武周公。周公以是傳之孔子。孔子以是傳之孟軻。軻也死不得傳。然推其義例。直如佛祖傳燈。支派可考。書家筆訣。遞相口授。後世儒者。因緣推廣。而有道統之說。又以為孟軻既歿。直至宋河南程氏始出。自時厥後。乃更流衍。遞相祖述。至宋歷元逮明。先後相望。俎豆紛如。總覽上下四千年間。唐虞迄周。每五百年裁一二見。總五六傳而絕。中間曠一千五百餘年。至宋而復興。興六七年不絕。而治不加古。古之傳道。世遠而人少。今之傳道。世促人多。中間曠絕。理不相接。天地氣運不應疏數乃爾。愚則以為道無不傳。而傳必不統正。如子貢所謂文武之道。未墜於地。賢者識其大者。不賢者識其小者。漢承秦獘。遺經廢缺。諸儒修明麤?。未遑精微。識小為多。宋世遺經大備。因藉前資。乃復講求。微言奧義。識大為眾。要之是非不謬於聖人。行己無慚於天地。代有其人。故足扶樹世教到今。今必標樹風旨。區別猥多。既列三章。又述經學。不知經者。為是道耶。為非道耶。經不蹈道則非學。經不宗經則非道。適開門戶之私。又非文章性道合一之旨。其不可三也。__有傳則有統。有統則有爭。稟質既殊。致功亦異。各循從入之途。遂有彼此之說。蓋在聖門子夏子張之論。交曾子子游之言禮。子夏子游之言教。迄以不合。不無優絀。而義並兩存往者。象山標尊德性之旨。姚江開致良知之說。率其高明。自趨簡易。承學之士沿流增波。浸以放濫。要之三子。未為披猖。今必斥之為異端。為非聖無法。比之楊墨之邪說。商鞅之壞井田廢封建。甚以明社之屋。歸罪陽明。掊擊之風。於斯為甚。或曰陽明之徒。排擯朱程。拒之不得不嚴。攻之不得不力。君子立言期於明道。不尚意氣。非曰彼攻之我乃攻之。如愚夫之詈於市。爭勝不已。於何窮極。昔孟子生衰周之世。楊墨橫行。無父無君。故毅然辭而闢之。不遺餘力。陽明立教。不無任心自便。高論動人。要其立身。自有本末。功業軒天地。忠孝感金石。作人如此。愚曰可矣。今謂事功豪傑所為。聞道則未。不知豪傑復是何人。聞道又將何用。要而言之。程朱之學。模範秩然。聖哲由之以利用。中材循之以安身。陸王之學。高明得之為簡易。愚頑蹈之為猖獗。此其優劣。乃在疏密之分。非關邪正之別。意見一勝。彼此鑿枘。遂使吾道之內。矛戟森立。歧畛橫分。世變日下。人材至難。何苦自相摧敗如此。推尋唐氏一書。不過攻王尊朱。用意良厚。然持之過堅。有一言攻擊王氏者。雖有底蘊未盡可知。而必加褒美。或少涉出入。雖以李二曲之篤實。李文貞之醇深。而不無抑揚。孔子惡鄉愿。孟子放?辭。祇是生平一事。未見兩經之中。連章累牘。盡是此言著述如此。誠所未喻。三代以下。有無欲之君子。無無意之君子。意之一字。七百年中。賢者不免。子張所謂執德不宏。信道不篤。諸君子信之篤矣。執之恐未宏也。追尋空虛之弊。豈惟陸王實開其端。利器示人。有由來矣。昔聖人教人。因事各殊。大要即其日用之常。求其燦著之?。自子貢之徒。索之高深。每加裁抑。曰天何言哉。四時行焉。百物生焉。曰下學而上達。及其積久有得。乃曰夫子之文章可得而聞。夫子之言性與天道。不可得而聞。性與天道。固非談論之資。豈是口耳所涉。自宋以後。言性益詳。言天道益精。妙義一開。橫流歧出。勝衣授學。便講無極之精。毀齒操觚。已談五常之蘊。淺者尚欲循途。高者輒思任道。辨論太多不能無生得失。得失既分。遂成同異。人人有直接心源之意。而道幾乎裂矣。陸王特其甚者耳。救斯之病。惟當原本忠孝。推崇節義。綜取先儒。立身行己。居官立政之大方。如先賢傳。言行錄之例。以風化流俗。標舉當世。其有空文無實。雖極精微。摡從桀落。庶幾允蹈大方。亦可稍息?論。檮昧無聞。率其胸臆。曼衍遂多。知不免見罪於當世。足下篤道勵志。必有發明。惟恕其狂愚而裁正之。幸甚不宣。_
查粵海關收稅積弊疏|郭嵩燾|HCJSWXB_RAO_1881|卷五十一戶政二十六榷酤|奏為欽奉　　諭旨、謹先就微臣愚見所及、體察粵海關情形、恭摺密陳、仰祈　　聖鑒事、竊臣二月初十日、承准軍機大臣字寄、同治五年正月二十一日、奉　　上諭、前因左宗棠奏粵海關收稅、請由督撫設法籌辦、當　諭令戶部議奏、茲據表稱該關積弊已深、歷任總督監督、縱不至盡屬肥己、亦難保不受家人丁書之朦蔽、今左宗棠奏聞、每歲不下二百萬兩、與該關奏報銀數大相懸殊、請飭兩廣總督廣東巡撫查明辦理等語、粵省軍務日久未竣、籌餉之難、該督撫監督等亦所深悉、豈容任聽家人丁書群相吞食、視為故常、亟應嚴行查辦、著瑞　郭　　嚴密查明該關各口實在收稅數目以及朦蔽情形妥議章程、限三個月內詳悉奏明、再由該部酌覈辦理、該督撫受恩深重、務當破除情面、秉公確查、倘敢飾詞迴護、有意彌縫、別經發覺、即治該督撫以查辦不實之咎、原摺著鈔給閱看、將此諭令知之、欽此、仰見　　皇上垂念軍餉艱難、清查關課、綜覈名實之至意、伏查廣東市舶使之設、起自唐之中葉、至於今蓋千有二三百年、自來利之所趨、弊即乘之以生、粵東民商嗜利之深、胥吏舞弊之堅、未嘗不因擅海舶之利、釀成此等風氣、臣在粵兩年、於海關收稅情形、略能知其節要、不敢不為　　皇上縷悉陳之。自宋初設立廣州市舶提舉司、後復增設於杭州泉州、歷元明仍其制為三市舶司、中間增設裁併沿革不一、而廣州一司獨無變更、明世番舶通市各以其地、甯波通日本、泉州通琉球、廣州通占城暹羅及西洋諸國、所定課額均無多、是以康熙二十四年開南洋禁、諸番市易、并集廣州一口、設立監督主稅務、征銀九萬一千七百十四兩五錢、復經兩次題減、額定四萬兩二分而已、其後歲有贏餘、爰定三年比較之例、嘉慶四年、始以贏餘八十五萬五千五百兩、著為定額、百餘年來、聚天下貨物、歸併一口、仍以湖絲茶葉為大宗、額征總數、不及九十萬、自五口通商以後、添設稅務司、洋稅絲毫無從隱匿、每年征稅猶及二百萬、近年內江通商湖縐一項、全赴上海、茶葉一項分赴漢口九江、粵東利源全窒、商旅蕭條、日甚一日、征稅猶及百萬、以今準昔、情事昭然、此粵海關稅務大略情形也、左宗棠原奏、請令督撫設法籌辦、再四思維、約有三難、查戶部則例所載、粵海關稅口、征收正稅者三十三口、征收規銀者二十四口、設役巡查者十三口、道光二十九年、澳夷毀撒澳門稅館、而事局一變、同治元年、汕頭通商而事又一變、例設稅口、時有增減、海關事例、土貨由洋船運載者以洋稅論、洋貨由民船運載者仍以洋稅論、洋人輪船往來海面、較民船為速、又無風波盜賊之虞、是以洋船之利日厚、民船之利亦遂日薄、約而計之、廣州汕頭并設大關、歸稅務司經理、江門石岐佛山思賢等處、監督遣人自行經理、其海西高廉雷?各口、海東惠潮各口、則皆書吏承攬。向例派各屬丞倅稽查、亦祇虛應故事而已、監督專司稅務所轄千餘里之稅口、委任數十書吏、誠不能無弊、督撫事任較監督更繁、勢將仍假手書吏、為弊均也、假手地方官、是於書吏之外、又多一層支銷、為弊滋甚、古人所謂利不百者不變法、更改舊章、終無良策、其難一也、__粵東民氣浮動、紳商把持、遠甚他省、粵海關抽分漏稅之法、行之百餘年、商民一律遵守、誠由相沿日久、更無異同趨避之見也、因查粵海情形、東北兩江之水、直出虎門、西江別出?門、而分流於虎跳門、中間江路紛歧、東出者曰蕉門曰橫門、南出者曰磨刀門、皆支海能通大船、而總匯於省河、故能控扼全省形勢、潮州別為一水、東通漳州、北連汀州、水源六千餘里、洋人通商口岸專在此二處、?州海口、亦准通商、至今洋船無一至者、其餘東西兩路、各口水源遠或數十里、近或數里、貿易不能及遠、亦無大宗貨物在此銷販、是以歷年皆歸書吏承辦、今將書吏悉數裁汰、從新辦理、則此數十口者僻處海瀕、耳目既有難周、委任人員多至數十、尤不易得、兼慮開廠經費稍繁、則收數轉絀、而一經變易章程、把持阻撓、必所不免、若仍循用舊時書吏、直亦無從施其整頓、其難二也、粵海關例解內務府廣儲司銀三十萬兩、其餘每歲應繳葠價皮價、及傅辦皆不入額支、蓋亦　內廷供應之外府也、杭州南北兩新關、歸織造兼管所任者、織造也、取之關課與取之司庫無異、海關監督、則專以課稅為事、左宗棠所稱杭關新改章程、情形絕不相同、杭州新復釐捐、所收較關稅為輕、稽查亦易覈實、南北兩關、附近杭州省城、撫臣可以經理、以抽釐章程、施之課稅、已多滯礙、以杭關章程、概之粵海關、尤屬參差、又近年沿海各關、添設稅務司、或由監督經理、或由巡道經理、皆專主稅務、與稅務司朝夕討論、易得其力、督撫事任既繁、其勢亦稍曠遠、尤恐日久弊生、關繫轉鉅、其難三也、查現任粵海關監督臣師曾、精練明決、綜覈有餘、稽查各口漏稅、最為得法、上年海關正稅、征至一百一十餘萬、報解　　定陵工程、及戶部指撥京餉、廣儲司公費、為歷任所未有。即令督撫設法籌辦、亦不能及師曾之精覈、因查粵海關設立監督以後、雍正二年改歸巡撫經理、八年復改歸總督、旋又改歸廣州協副將、並設副監督、乾隆七年改歸督糧道、八年又設監督、旋改歸將軍、以後又歸督撫經理者五六年、十五年以後、始專設監督、　　兩朝　　　聖人於此、蓋亦反復比較、而後著為成例、百餘年舊制、未易輕議更張、體察情形、實亦無足勝此任者、至於書例之侵、牟家丁之朦蔽、各省關課同坐此弊、從無實數底簿可以稽查、見聞所及、亦略知其大概情形、而其收數之多寡、舞弊之淺深、質之監督、亦多茫然、實無由推測隱微、過事搜求、以期一發其覆、應請　　天恩飭下監督臣師曾、查明各口收數、核實整頓、必能日有起色、所有體察粵海關情形、謹據所見縷悉上陳、伏乞　　　皇太后　　皇上聖鑒訓示、謹　奏、_
關稅說|姚輿|HCJSWXB_RAO_1881|卷五十一戶政二十六榷酤|夫關稅者皆初年定制。當時人民稀少。風俗儉樸。今已十倍於前矣。而任是職者。反多賠累。何哉。由於利多而人。官不親歷其事。悉皆書吏僕從為之。伊等作弊。官不能知。伊等亦不親歷其事。使差役查看。差役作弊。伊等又不能知。弊日以添。利日以減。復於正稅之外。設立罰規。罰規不納官。書吏僕從差役所分肥也。於是當罰而罰。不當罰亦罰。民見其關稅如是也。?相設計偷漏矣。或遠者而過。或僱人私帶。或借勢包送。如綢?及貴重等物。每包官船凡大船當官差者。俟有大憲往來。私送家丁之金。如縣中辦差者。則送辦差廣攬貨物。盡帶過關。緣關上大憲之船。概不查看故也。__　　奏定崇文門稅務章程摺戶部議覆_為酌擬崇文門稅務章程。恭摺具陳。仰祈　　聖鑒事。臣等奉　　旨詳改崇文門章程。已將尚賢劉恩溥所奏各節。遵議具奏。竊維崇文門徵收稅課。係　國家維正之供。正額盈餘。均有定制。京師為萬方輻輳之區。地稱首善。惠商便民。尤屬當務之急。近來劣員猾吏蠹役奸商。因緣為奸。遂至上虧國課。下累民生。為害不可勝言。亟宜設法整頓。以重稅務而除積獘。臣等謹於尚賢劉恩溥原奏內所未經議及者。酌擬十六條。恭呈　　御覽。一嘉慶五年。欽奏　　上諭。各關稅局。如再有訛索擾累等事。從重治罪等因。又道光二年　　欽奉　　上諭。嚴禁崇文門稅局需索蠹獘等因。應令該監督將　　諭旨二道。敬謹繕寫懸掛該衙門大堂。俾資永遠遵守。__一奉派宜擇本屬也。向來正副監督到任後。事皆責成奏派委員總理一切。文則用印稿司員。武則用印務參佐。其人率以明白幹練心地端直者充選。故能上顧國家正課。兼可鈐制?貨家丁。免滋流獘。近來或參以親故等人。以致堂官家丁。狎熟牽掣。種種獘端。在所不免。正本清源。必自奉派委員始。__一堂委宜戒濫派也。奏派向止二員。恐有別項差故。則堂官派委員以佐之。此項委員。亦當以一二員為是。緣廉正樸實之品。本不多覯。而人多則牽制亦多。近聞堂委之員。多至十餘員。或二十餘員不等。非浮薄少年。酒食徵逐。即艱窘末吏。或喜事生風。實於公務無益。亟宜裁汰。以端浮囂而杜撓亂。__一各口宜擇安員也。崇文門向有分局。例設於蘆溝橋東壩海淀半壁店南口穆家峪張家口等。派員駐守。以慎分司。需人既多。勢不能盡取。本屬官幹人員。悉派稅差。致曠本職。故向來監督。每擇素識之人。量材器使。然亦不容純用情面。以私廢公。且張家口東壩兩處。中外商人紛錯於途。查核甚非易事。奸巧猾商。藉端影射。亟當詳遴明白曉事之員。常川駐局。中外茶商交涉。倘有疑竇。即?明監督。迅速行文總理各國事務衙門。詳察辦理。不得漫任冗員。有妨稅務。__一蘆溝橋東壩半壁店穆家峪海淀張家口等處口岸。向設委員分駐稽查。近年監督所派委員。未能一律在局駐宿。一切公事。悉由家人書吏經手。致滋流獘。亟應申明舊章。由監督飭令分司稅口委員。輪班駐宿。督同書役家人。認真辦理。以除積獘。其各口委員。每處祗需四員。由正副監督各派二員。庶免人浮於事。__一京城十三門。向來監督但派家人書役分駐巡查。惟各門距務較遠。委員耳目難周。致有勒索留難等獘。擬請嗣後安定東直朝陽。東便廣渠。左安永定德勝。西直阜城。西便廣安。右安十三門。均由監督揀派廉勤人員。每門二員。輪班駐宿稽查。不准曠?。違者參處。所有十三門委員。應需飯食津貼銀兩。由監督酌量籌給。奏明辦理。__一海巡宜調營弁也。海巡向用家丁。世家大族世僕老練。或不敢恣肆妄為。近來仕宦之家。僅多招募。派為海巡。惟知藉端滋。擾。得財賣放。比比皆然。未革偷漏之獘。徒滋勒索之端。營弁究係官屬。儘可行文步軍統領衙門。調取來署。該衙門巡役清冊。點交該弁。該弁亦得海巡津貼。當差並可勤奮矢志。倘仍不得力。即由該監督自行參懲。__一光緒九年給事中樓譽普。奏崇文門海巡。請按名給。發號衣腰牌。嗣經該衙門奏稱。若給予號衣腰牌。轉恐恃有官物。四出招搖。流獘更甚。且於密查偷漏。益多窒等語。竊維該巡役無號衣腰牌。則恃無查考。肆意妄為。有號衣腰牌。則奉給緝拿被拿者既不敢拒捕。往拿者亦不敢詐擾。至巡役藉詞密查。實在搜求攫取。無所不為。仍請　飭下該監督。將巡役每名。各給號衣一件。並各絡印花腰牌。均寫明某門海巡姓名。有訛索者。准商民指名稟究。庶幾真偽可辨。而棍徒蠹役。不得冒充。如有偽造號衣腰牌。冒充巡役者。嚴行究辦。其製造號衣腰牌經費。准由盈餘項下開銷。至巡役尚無額數。散漫無稽。莫可究詰。擬請　飭下崇文門監督。將巡役酌定額數。每門若干名。務上及十三門共若干名。造冊咨報。戶部查核。嗣後每?年終。造冊咨部。遇有更換。隨時咨報。__一例載各關徵稅科。則責令該管官。詳刻木板。立關口街市。並責令地方官。將稅則刊刷小本。每本作價二分。聽行戶頒發遵照。倘該管官將木榜不行設立。或書寫小字懸於僻處。希圖高下其手者。查參治罪。又例載已革之稅。概行刊榜曉諭。各等語。現在崇文門未將稅則及已革之稅。刻榜立。地方官亦未將稅則刊刷頒發。以致商民無從周知。亟應申明舊例。略加變通。所有徵稅科則。應由該監督認真詳刻木榜。其例應免稅之貨。逐款開明。另刊木榜一併懸掛。稅務衙門外。及十三門。暨各稅口。並由該監督將商稅則例。現行比例增減新例。及免稅各條。刊刷成書。於每年八月初三日。監督到任後。發給各行戶經紀一本。使商民共見共聞。其刊榜刷書經費。准由餘盈項下開銷。__一例載乾隆四十九年奏定。丁梨脆棗最下之物。不過近京所產。即有興販。亦止於肩挑背負。嗣後應豁免稅銀。庶近京小民不無所補等語。嗣後除水梨。係屬客貨。仍照例收稅外。至近京西山等處。所產丁梨。毋論是否肩挑背負。應一律免其送務徵稅。蘆溝橋及各門。亦不准私收稅錢飯錢。違者懲辦。__一例載各關商民輪稅。填寫收稅紅單二紙。一給商人收執。一送部查察。其有不給紅單。或納銀數多。給票數少。及私將紅單撤回。多徵勒索者。許商民首告究擬。嗣後崇文門收稅。擬請用三連票根。一給商人。一存該衙門。一送戶部。以備稽查。如有前項情獘。一經商民首告。照例究擬。__一例載崇文門稅課。令本商自行完納。若貨到[而](本)本商未至。准店鋪代報納課等語。惟往往有數家之貨。該行到務呈遞?片。只寫一家字號。易滋弊端。嗣後貨物報門。無論數家。共一貨車。總須各分各單。不得數家併作一單。僅寫一家字號。致涉牽混。至各門每日送務手本。亦須將各舖字號。一一分寫。不准籠統。以杜行戶影射漏課。及巡役朦混誣拿等弊。__一行次重責成也。商賈納稅。必由行次。原為事期簡易。責有攸歸。乃日久相沿。竟成作弊之首。平日串通本處書吏。臨事賄囑?貨家丁。賣放營私。視為故事。而該衙門所辦漏稅。不過偶拿一二貧民。或負私酒。或賣雞蛋者。反為?撲。以示官威。行次弊端反置不問。是當飭奏委司員。隨時逐行詳查。倘敢仍前作弊。立予嚴懲。毋稍輕縱。__一崇文門拿獲漏稅客貨。該委員過堂時並不言明罰銀數目。?先令畫供認罰。迨畫供後。委員於原供內。批罰銀至數百兩數千兩之多。交坊羈押勒繳。殊屬不成政體。擬請　飭下崇文門監督。嗣後遇有應罰之案。除按照例。定倍數擬罰外。務?先將應罰銀數示知該商。並於供內寫明其輸服畫供。不得刑逼勒罰。所罰既有限制。庶商民立能呈交。罰?示不至虛懸無著。每月實收罰款若干。分列貨物款項案由。分註本稅銀若干。罰款幾倍銀若干。明示稅務衙門門首。咨明戶部庶儆偷漏。並有稽核。__一崇文門照例?貨。納稅放行。不准留難勒索。嗣後每日各門。送到行李貨物到務。無論天晚。必?當日?完。不准押送客店。延至次日方?。違者即將委員監督參處。__一崇文門監督到任。向係出示曉諭。嚴禁官店至每日務上未經?完之行李貨物。押送店內。有押至數日之久者。其拿獲漏稅貨事。有押至數十日之久者。無官店之名。有官店之實。該店串通差役。藉漁重利。商民受累不堪。為歷年未除之積弊。嗣後崇文門附近客店。如敢容留務上交押之車。准被押之人。赴城喊控。即由該城御史。將員委查明參處。並將該店勒令封閉。店商從嚴懲辦。　以上各條。或參該舊例。或酌擬新章。總之立法必先防弊。任事尤貴得人。應請　　旨飭下崇文門監督。隨時督飭委員。認真辦理。實事求是。期於　國課生民兩有裨益。所有酌擬崇文門稅務章程緣由。恭摺具陳。謹奏。_
勸置學田說|張之洞|HCJSWXB_RAO_1881|卷五十七禮政四學校|養民養士。經傳恆言。不養而教。未之前聞。夫養民之道。豈能眾濟人悅。惟在上者不奪其生理。不擾其生計。斯即養之之術也。養民固爾。養士亦然。今日士多而貧。即使書院義學賓興之屬。百計培植。猶懼不濟。?忍重剝削之乎。川省學校事體。使者於所當為所得為者。竭力圖之。獨有一端蒿目疚心。寢饋不適。莫如新生覆試。計較束脩一事。曩年川省風氣。新進謁師。贄幣豐腆。實緣生理富饒。學額矜貴。沿為成例。動必取盈。常有一朝進學。毀家大半。負債終身。雖甚孤寒。亦索常例。結費之券未剖。扣除之牌已懸。通省習貫而視為固然。使者少見而駭為怪事。每至覆試之日終日旁皇。如芒在背。若操之過蹙。則恐狡黠生童藉詞挾制。若聽其遲緩。更恐貪惡書斗。逼勒孤寒。操縱皆非。無從亭決。故使者不以晝夜考校。不寢不食為勞。而以覆試日為苦。由衷之言。有如皦日。試思童生應試。躡屩擔簦。三旬九食。欲謀一館。艱如移山。終歲脩半不供事蓄。甚者寄食無門。敝履無下。倖而獲雋。安得多金。即或饘粥粗給。而博一青衿。遽責其破家?產。亦可謂忍情拂理。傷心慘目者矣。特是廣文一席。自唐代以來。即號冷官。束脩自行。尚非在禮法之外。若必并此禁絕。何以自存。送考辦公。資糧用度。於何取之。其富而好禮者。自願致敬。亦將不許乎。且將令其藉案訛詐。勾結劣生。屬託公事因以為利乎。夫校官子弟亦望遊庠。諸生之家豈無司鐸。何乃不平不恕。惟務責人。使者按部所到。不憚嚴切禁戒。多方督催。今日諸校官固多能砥厲廉隅。自甘刻苦。然不肖書斗。造言剔嬲。設謀串陷。變怪百出。又豈人意料所及。尤可患者。由今之道書斗利舞弊倖進者之一切從豐。必致包芘串合。無所不為。而陸續送覆。隨棚帶覆。單身補覆。下屆補覆諸弊。終亦不能禁絕。頂替鬻販。百弊伏焉。試事安望澄清。真才安望吐氣。此川省積年之痼疾。已然之明事。皆士類所目擊之。身受之。搤捥拊心而歷歷言之者也。若不思一兩利經久之方。仍為本省師生終古之累。今日止有一策。汝等可自為之。川省尚稱殷實。各州縣公局義舉。?目甚多。士民樂善急公。捐施恐後。夫四民以諸生為翹楚。地方以讀書人為元氣。此之不講。好善何為。若得各處紳宦糧民。感發集議。公捐一款。置買學田。計其三年收穫之租。足敵兩考束脩之數。各學豐歉不同。須就本處歷屆情形酌議之。分年勻給。送考時酌加資斧。如此則遠郡署事者。即不遇送考。亦不至困踣難歸。取進後限定止以千錢為贄。一切書斗小費。認號轉案補廩幫增出貢舉優報丁起復錄遺諸費。取辦於此。陋?概為湔除。士民定議於下。然後稟請長吏督率行之。官吏勸捐則滋弊。士民籌辦則可行。由本州縣詳明立案立石。永永不得變革。若不能籌此買田巨?者。或每年仿照他項公事之例。酌議定數。按年捐助。或別籌他?。取息給用。惟地所宜。不必一轍。其瘠土狹鄉不能辦者聽之。不願辦者聽之。倉卒不能辦者徐圖之。通省辦則通省之士林利。一縣辦則一縣之士林利。斯則貧士不病。冷官不饑。諸生寬然無累。然後可壹心而讀書。學師廉介無求。然後可抗顏而訓士。豈惟庠序之樂。抑亦化導風俗之源也。夫川省公舉之費亦多矣。然飽矜棍飽衙蠹。不如飽寒畯之為得也。三費扃之設誠善矣。然恤捕衙恤汛官。不如恤學師之為要也。三費大是善政。不可挹彼注茲。如或吝財惜費。則更有說以喻之。要知富室大戶孰無子弟。孰不望其成名。既有公?。則異日子弟入學。不致受無名之抑勒。費無益之脣吻。就云自謀。亦復甚善。縱使家無儒士可決。其後必昌。既擅樂施之令名。兼獲濟物之美報。況此日之孝秀。即他日之縉紳。此日獲助於鄉人。他日必思造福於桑梓。無往不復。更非他項捐資所可同年而語者也。如校官者。雖非本縣人士。要是同省寒儒。即云於彼有益。亦是楚弓楚得。並非波及局外。此舉在他省則甚難。在川省則甚易。在他省則可緩。在川省則甚切。比者南川縣令文昌黃君際飛。即持此議。設法勸捐。有志竟成。置買學田千有餘石。計其所入。足與往歲相當。章程皆與右所說同。前年歲試招覆時。師生同歡。確有成效。黃君之賢能愛士。南川士民之好義知本。使者敬之獎之。願通省百六十州縣效之。若欲查照南川縣辦法者。准赴本衙門鈔案。語云。富者贈人以財。仁若贈人以言。使者庸愚。不能別畫一養士之策。敢以此一隅小補之言進。可乎。_
安康縣興復興賢學倉序|高建瓴|HCJSWXB_RAO_1881|卷五十七禮政四學校|慨自近今專習帖括。而世無真文章矣。無真文章由無真學問。無真學問斯無真經濟。無真經濟斯無真吏治。無真吏治斯無真人才。而究其所以。總由無真傳授。無真栽培耳。何謂無真傳授。今之擁皋比者。大抵皆犯五橛之病。自童子束髮入塾。讀時不講。直到十四五時。四書五經讀齊。然後淺深精粗。一齊講起。中人之性。每畏難而廢業。是讀與講為兩橛矣。講時只論字義。全無來去路。過節層次。到作文時。另起爐?。是講與作為兩橛矣。作文時。全不調四音五聲。有八股作得極順理。而四音全不諳。是文章與詩賦為兩橛矣。且作文時。只講濫墨調。而於漢宋諸大儒注疏理解。暨文選各體。唐宋各大家文。全未寓目。其或僥倖鄉會。除八股試帖而外。一無所能。是時文與古文為兩橛矣。到登仕版後。作小吏。民情全然不洞。聽斷糊塗蒙混。為大吏。處常則專講排場。遇變則向隅對泣。是為學與為政成兩撅矣。若有真傳授者則不然。自七八歲讀小學時。即擇其字義淺顯者。一一講究。至十歲後講經時。即授以作文之法。音韻之諧。十三經讀熟。即將文選古文之精粹者。令其熟讀。且講經之餘。兼為講史。凡名臣奏疏。地方扼要行兵機宜。詳為指示。務期了然於心。如此則一成而俱成矣。何為無真栽培。今之教士者。動責以砥礪廉隅。不知世不皆夷齊。孔子若?無蔬水。顏子若?無簞瓢。想亦無從樂起。故宋元大儒講理學者。必自治生始。所謂恆心生於恆產。真道學也。然恆產之治斷。難望於井田既廢之後。今惟書院膏火之資。猶留古來養士遺意。若荒廢者力為整頓。薄歉者上為倡捐。延名師以嚴為教讀。集益友以廣為切磋。將上哲可為漢宋名儒。中材亦勉為循良正士。駸駸焉不懈而及於三代。以仰副　　聖天子作人雅化。各大憲養士婆心。豈不懿哉。余同年張補山。懷班馬之才。挾龔黃之績。而不遇於時。退居鄉里。重修文廟。創建塔?。信義孚於人心。一呼百諾。而鉅工立成。又以四方從學者日眾。家塾勢不能容。細查明時名宦鄉賢。所捐田四百餘畝。設立學倉。以為養士之資。至崇禎兵燹之後。悉沒於官師豪強之手。二百餘年。積重難返。補山隨同紳耆。稟明陝安道蔡漁莊先生。逐一籍出。興復興緊學倉。於人所不敢問之程。而慨然獨往。於人所不能為之舉。而挺然獨勞。任勞。任怨。任津貼。毫無所恤。且舉五年應得修脯錢陸百柒拾陸緡。續增學田。又捐經史子集法帖四百捌拾餘種。其培養人才之法。俱從真心血性中流出。非抱古君子之風。而能若此哉。儒者達而在上。則斯世斯民。必有功於廊廟。窮而在下。則言慈言孝。期惠及於鄉鄰。或出或處。跡分顯晦。而自任之道無鉅細則一也。余嘗讀元史。世宗問趙孟頫曰。南方人才。劉夢炎較葉李何如。孟頫答曰。夢炎讀書博洽。葉李不過狂直。世宗曰。夢炎以狀元而位卿相。當宋室衰微。默無一言。葉李以布衣而上書。惜當時不能用耳。以朕視之。葉李優於炎夢多矣。于昂面有慚色。以此論之。人才之高下。全不在功名之顯晦也。今觀補山所為。安知見怪於一時者。不轉見重於後世耶。主學倉設法之善。防範之周。路閏生先生序文言之甚詳。茲不復贅云。_
復楊禮南學使書|劉愚|HCJSWXB_RAO_1881|卷五十七禮政四學校|月之十八。接奉手書。并賜新刻四子書一部。又以一部托寄恭冠儒太守。當已轉交。書中稱愚才大而嗇於遇。且許愚文為可信今傳後。愚何克當之。愚幼讀經史。頗知以名節自重。軍興以來。目擊時艱。思為世用。故有乙卯上策廉學使之事。幾自取禍。旋投筆從軍。隸曾滌生爵相水師。因得與羅忠節。李忠武。王壯武。黃忠壯諸公?列戎行。東西奔馳。數瀕於危。邇來十有一年矣。同事多秉節鉞走卒。且為提鎮。愚矯情卻薦擢至十數次。蓋不敢貪大之功以為己力。且　　聖朝養士二百餘年。士林中無一捐軀紓難。貪利營名。比比皆是。深用自悼。不自量仗孤忠以伸大義於天下。使罔上欺君之輩。知儒生中大有人在。故所至輒上書直陳利害。不得其志即引去。舉世媮靡。自私自利。以一狂生直道而行。介于其間。其不至取殺身之禍亦云幸矣。遇之嗇又何足云。至天下未受其福。而愚竟受其名。且以無足重輕之文。欺謾世人于大亂未靖之時。可恥孰甚。願執事終教之。毋加藻飾。重愚罪戾也。執事督學西蜀將二年矣。考校精嚴。蜀人士爭相傳頌。謂近今所未有。愚以為此治其末而遺其本也。治本若何。試擬四條。為執事言之。一曰力求實學。古之學者為己。今之學者為人。舉世之學者。盡趨於嗜利無恥。不知孝弟忠信為何事。無怪乎天下之日趨於亂也。今之言官。亦常有端士習之疏。　列聖相傳。又莫不有嚴飭學政。講實學。拔真才之旨。究之陽[奉](奏)陰違。無有以此為重事者。?川省士子惡習。更甚他省。初入學門。亦讀四子五經。甫知作文。即取近時之爛臭時文。朝夕揣摩。以期弋獲功名。四子五經束之高閣。從不寓目。父師之教。子弟之讀。如斯而已。每逢考試。勦襲餖飣成文。求其白戰。不許持寸鐵。順理成章。吾見亦罕矣。既已竊取功名。則自以為學問已成。於是有蕩檢踰閑。不安本分。罔知世間復有廉恥事。竟為名教中之罪人者。士為四民之首。欲正風俗。先端士習。士習不端。而欲民風丕變。是緣木求魚。索珠于巔。何可得也。是宜嚴飭各敦實學。熟習四子五經。反覆講求。身體力行。處為一鄉善士。貧賤不能移其志。則出為一代之名臣。富貴不足動其念。此等力學之士。于按臨時優加禮數。或特薦數人。以為多士之表。反是則痛加懲治。如古者申明亭。將其劣跡直書亭中。自新落之。亦懲勸之一法也。__二曰整頓教官。　朝廷設立教官。名曰教授。曰學正。曰教諭。曰訓導。顧名思義。職任匪輕。愚嘗謂教官之職。與宰相等。宰相佐天子。治天下。以求人材為先務。教官則育人材。以待宰相之用。故王中子教授河汾。及門多王佐才。胡安定教授蘇湖。弟子多顯達。今川省各屬之教官。卑鄙無恥者。十之八九。到任以來。無所事事。講學二字。從古未聞。惟院試期至。若膺九錫。每入學一名。索錢一二百串。少亦索四五十串不等。其鎗冒頂替不問也。嘗有自嘆。謂今科無鎗冒頂替。不能多得錢也。其有不肯出錢者。則暗使廩保及二三光棍嚇詐之。或幽之空室。絕其飲食。務填其谿乃止。不然則不得覆試。他省新進文童同日覆試。惟川省覆試之權操之教官。是學使奉　天子命憑文取士。為教官索財之具。真堪痛恨。且藩司委缺。定以送考一次為限。是明明授意以貪財。既以貪財為事。行同市儈。又安用此教官為耶。然教官俸祿既薄。養生之資。勢不得不代為籌畫。是宜商之制府。通行各屬。及早籌?。各置學田若干畝。俾每學一年可收租錢四五百串之間。則教官事畜有藉。又何苦為此寡廉鮮恥之事也。況各屬紳糧百姓無不願照此辦法。樂輸成事。即各教官亦無不願得學田以為俸祿之助。一勞永逸。豈曰小補。三曰慎擇山長。各府州縣書院。實為育人材之地。法良意美。乃地方官視為故事。其延請山長。多係上司薦舉私人。或鄉紳強而有力者據之。或終年並不到館。惟坐收束脩而已。以有用之財。為人情之地。可為浩歎。是宜通行各屬。力除前弊。或逕為奏聞。俾山長一席。由地方士子公舉品行端正學問篤實者主之。地方官確有見聞。即禮請到館。倘山長不認真教育。或始勤終怠。許另行延請。或就近關聘本學教官之堪以勝任者。亦無不可。夫既已奏聞。則上司不得再以私人坐收束脩矣。地方官有何掣肘。有何忌諱。而不樂於從事也。四曰校正書籍。川省坊刻惡劣。甲于天下。亥豕魚魯。大誤後學。其所刻四子書。不但小註概不刊刻。即章節亦錯亂莫分。執事首為校正。重刊四子一書。雖已告成。未聞分散各學。是宜廣為印刷。通飭各屬。一體發給。或飭各府知府籌?照刻一板。存郡印刷。分給屬縣。無論窮鄉僻野。均令舍舊圖新。量繳紙本工值。貧不能繳者聽之。其經費准其設法籌辦。又小學一書。寔為入德之門。亦宜仿照四子書。一例分給各屬。俾士子誦習。牛雪橋廉訪有板。可取印之。至十三經讀本。亦宜設法籌?。趕緊興工付梓。並將各處書肆嚴行禁止。以後不准發賣一切惡劣板片。四子各書。其見在未賣之書及板片。并各屬前此讀過之劣板各書。一併照價收買。盡行焚燬。以期絕其根株。無為後害。其收買經費。亦由地方官量為籌?。所費無多。關係甚大。以上四者。皆治本之急務也。誠採而行之。文翁不得專美於前矣。執事盛德在躬。含宏光大。才足以為之。力足以為之。登高一呼。萬山皆應。愚知執事必有以處此。愚年來奔走衣食。志氣昏迷。久無意於人世。惟一息尚存。值大有為之君子。不得不發狂奴故態。致貽可與言而不與言之譏。故願執事為今日之文翁也。__　_
戒諭學官|李棠階|HCJSWXB_RAO_1881|卷五十七禮政四學校|為嚴立課程以勵上進事。照得士子為風化之原。而教職實士子之倡。專司訓課。人心風俗之本係焉。將相牧令之才基焉。所關綦重。故按月課定例甚嚴。乃者因循故事。職多不舉。而書斗等又或借為勒索之資。名存實掩。士奚由進。本院奉　命視學。學校是其專責。?士習之未端。文風之未純。惻然痛心。然通省地遠人多。勢不能周知而遍教之。不得不仰重各學。以分其責而廣其教訓。且各屬皆該教職等。桑梓之地。士子優劣。與有榮辱。豈得漠焉。視為無關痛癢之事。夫來學有贄。禮所不廢。近聞諸生入學延玩者多。雖屬伊等無禮。然亦必實有迫於饑寒者。究而論之。我輩亦未必無過。?師之受贄。將以教之也。清夜自思。士子之品行。果由我敦否。士子之學問。果由我進否。設真能肫肫勸課。視如子弟。誰無良心。方將致敬盡禮之不暇。而肯故為玩延乎。必無是禮矣。今與各學約。本案新生及在學舊生。按定人數。分為一月四課。?期彙集明倫堂。先教以敦倫立品。反覆勸諭。然後命題面試。秉公甄錄。將所取優等。每一課呈解數本。每三月呈解一次。其餘每課二三等。但造清冊呈送其文理通順。屢取優等者。本院量加獎勵。劣者反此。如無故三月不解卷子。本院定行查究。至武生亦於每月定期傳集。默寫武經一段。及　聖諭廣訓一二百字。伊等更宜宛轉訓戒。或與之講　聖諭一二段。令伊等拱聽。久亦可化其桀慢之氣。如有三次不到者。照例嚴傳戒飭。無故終年不到者。詳請斥革。誠能實力奉行。認真訓課。激勸之方。無不曲盡。則諸生即間有不肖。而守分好學之士必多。本院按臨從優獎異。決不辜負苦心。若仍視為具文。諸生等毫無進境。本院定行嚴懲。亦不能格外寬貸也。_
整頓鄉會試謄錄敬陳管見疏|邵曰濂|HCJSWXB_RAO_1881|卷五十七禮政四學校|竊惟鄉會兩試、為掄才大典、糊名易書、所以防絕弊竇、外簾之設謄錄對讀等官、以各司其事、法至善也、及自來磨勘處分、似吃重專在內簾、故受卷謄錄各官、往往不認真釐剔、而謄錄一端、其草率惡劣、尤不堪問、臣於今歲秋闈、蒙　　恩恭與分校、首場硃卷、分閱得六百九十餘本、其中謄寫潦草脫?者十之二三、二場則十之三四、三場則幾及過半、間有窮極目力、終日摩擬一卷、而不能了了者、一房如此、各房可知、伏查謄錄一項、皆直隸各州縣咨送書吏、必其平日書寫無?者、方准與選、聞近來該書吏憚於跋涉、多半僱人代替、在州縣奉行故事、亦習不加察、迨其來京、又以場期促迫、不及考核、皆令充當、及發卷交謄後、謄錄官又漫不省覽、遽付對讀、對讀官又以卷多人少、分委應差各吏、任意勾點、付外監試以送內簾、及至主考取中後、發同考細閱、必按照科場條例內開各?處分、或例所未載、亦恐比照獲咎、必盡將此等犯議之卷、呈堂撤去、其實屬卷中有無此?、不及知、亦不及見也、而放榜伊邇、勢不得不另擇薦卷、而取字畫無訛者、以充其數、夫以已經擬中之卷、尚因謄錄之?、概不可登、則佳卷之因此而不能呈薦者、度亦不少矣、伏念　國家慎?考官、原為拔取人才起見、乃或三?文已入彀、而卷因有俗字?字、未經抹出者、猶不免部議、是試官衡文字而兼考謄錄也、是試官衡文字之責輕、而考謄錄之責重也、臣愚以為舍本求末、莫此為甚、查科場則例、立法綦備、臣本毋庸輕議、惟其故事之遵行日久、則因循玩忽之弊生、欲絕目前之弊、則先自慎擇謄錄始、既州縣有咨送謄錄之責、即責成該州、縣、遇有鄉會試之年、務擇書吏之字畫清楚者充補、並令該吏親書履歷一紙、齎送禮部、先場期五日前即在禮部投到、當令默寫履歷、如果筆跡符合、方令入?、否則即予該州縣以應得之咎、入場後、倘有潦草脫落諸弊、許謄錄官從嚴懲治、如或徇情容隱、磨出後並予謄錄官以應得之咎、至對讀之點句勾股、原應照墨卷原本勾點、若不認真對讀、而遣人任意動筆者、磨出後、亦予對讀官以應得之咎、至發謄之責在受卷官也、應試士子、草茅新進、其或未諳　功令、細故原可從寬、若有顯干貼例之卷、則例所載、概不發謄、以免夾雜、或又恐有罰而無賞、難免臨時之規避、臣以為外簾不職者、既予以罰、設終?無?、似宜酌加獎勵、擬請嗣後三場完竣、並無各項干議者、可否出自　　天恩、賞給謄錄對讀各官、隨帶加一級、則賞罰既明、自不敢仍蹈故轍、而衡文者亦得悉心校閱、無所顧慮、其有文理荒謬、識見乖僻者、一經磨出、則惟內簾是問、如此各專責成、似於求才之意、不無小補、又順天鄉試之年、合滿漢及南北中皿之卷、將及一萬二三千之多、嗣後　　欽派對讀各官、可否於格外添派數員、從容校對、亦不致稽遲時日矣、查例載考試之年、不准條陳科場事宜、惟現屆各直省秋闈已竣、臣為整頓?規起見、不敢緘默、愚昧之見、是否有當、伏乞　　　皇太后　　皇上聖鑒、並請　飭部核議施行、又各省鄉試之謄錄生、其患□不止於潦草脫?、獘竇叢生、積重難返、應如何加意整頓之處、亦請　飭部妥議、　謹奏、_
梅峰書院記|王杰|HCJSWXB_RAO_1881|卷五十七禮政四學校|閩粵為東南奧區。而永春在唐以前。本安南縣之桃林場。舊隸泉州為縣。深山長谷俗尚?樸。我　朝重熙累洽。沐浴休養。積百數十載。衣冠人物。益盛於前。雍正十三年升縣為州。屬德化大田。于是學使者歲科按試。三年中軺車再至焉。甲申冬。余奉命視閩學。聞茲土人士。向化慕學。雅尚經術。心竊喜之。丙戌初夏至其地。見隸於黌宮者。皆彬彬然質有其文。進諸生而先試以　　御纂諸經。　　欽定三禮義疏類。多恪遵經訓之士。閒以髫齡弱歲。亦能默誦其章句。乃益信地之可以為良。而　　聖人在上。聲教之暨訖無間于遠邇。有如此也。是時韓君嘉謀甫守茲土。詢風俗。求利弊。審為治之先務。迺議建書院。以為?聚講習之所。州舊有文公書院。歲久而圮。地亦湫隘。前此黃君寬。宋君應麟。皆節俸倡捐。旋以署篆未久。弗果舉。韓君乃復倡捐而亟成之。移其址于梅山之麓。因名曰梅?。而仍祀文公于其內。不數月而講藝之堂。棲士之舍畢具。嗚呼。嘉君其知政哉。夫書院之設。所以講業也。而良有司之風化。莫先乎此焉。先王之道。散于六經。返而皆備於吾躬。自親師之道不講。而士子之安于孤陋者。既無由擴其識見。務進取者。又惟名譽之求。而斯世之所以賴有士者。鮮或知之矣。程子曰。古之學者為己。其終至於成物。今之學者為人。其終至於喪己。夫學苟為人。雖博學強識。黽勉善行。猶不免於為偽。?復溺志詞章。僅為利祿寵辱計者。其苟且矯飾之弊。可勝言哉。永之士亦既咸知向學矣。必將辨夫修己治人之道。皆為性分所固有。職分所當為。則識不拘于卑近。功不間于隱微。而後能析乎義理之精。而有以通乎天下之故。夫如是。士之?居萃處。朝夕講明乎經義者。豈特異日為分猷出治之材已哉。其自家庭以及里黨交游之地。莫不有其躬行之實。而所謂修己以安人者。亦即於此?焉。禮教行而風俗茂美。安見潛移默化之無其具也。今嘉君又將擢任去。未獲觀其成效。多士其黜浮崇實。期無負嘉君之意。以副　國家菁莪棫樸之化。後之官斯土者。才俊之蔚興。而栽培造就之方。必且相衍于無窮。余故樂書之。以美嘉君。且以為永之人士勉也。_
河北精舍學規|陳寶箴|HCJSWXB_RAO_1881|卷五十七禮政四學校|三代之所以造士者至矣。八歲入小學。十五入大學。由明德而親民。體用備焉。士無等差。而皆教之窮理盡性修己治人。嗟乎。何其待士之厚。而憂世之深遠也。晚周學校。僅存虛名。先王良法美意蕩焉。漢唐以來。體用遂分而為二。　國家學校之外廣建書院。納?髦於經籍。因明制而加詳焉。降及末流。攷所為教。率不出經藝試帖。?利祿之錮蔽乎人心久矣。乾嘉之際。士稍以為陋。一二巨人長德。相承為攷證之學。儀徵阮文達公遂創建詁經精舍學海堂於浙江廣東。余嘗覽其學規。蓋亦勤密矣。然數十百年間。攷据辭章之士。多出其中。而能以道德經綸世變者。渺焉寡聞。是果天之生才有數耶。抑教者與學者皆相感以類耶。嗣是江蘇湖北四川陝西漸設精舍。而俱不出學海堂之制。精廬之開或數十人。或百人。日從事訓詁名物。辨白攷訂。餘姚朱肯夫庶子。提學湖南。踵設校經堂。博選俊異。厚給廩俸。因文達學。規而擴之。經訓之外。令學者?究心宋五子書。而務持平於漢宋家之說。視他加慎焉。然其規模制度。成於倉卒。於造士之本原。或闕焉而未備。夫世運之盛衰。人才為之。人才之盛衰。學術為之。為國家得人。不如為國家樹人之用之廣也。養之一州一府。而天下用之不盡。養之一世。而數世十世用之有餘。古碩達君子。規畫宏遠者。則有然矣。國家設官。子之民而責以教養。而任教民之責者。往往忽之於無事之時。一遇變故。輒委任無人。而以庸駑當之。造致壞亂。乃歎人才之難得。是果人才之難得乎。嘉穀不種則不生。良木不溉則不美也。晚近之人才。可謂乏矣。約而計之。亦有四端焉。曰義理。曰經濟。曰辭章攷据。辭章攷据。虛美無用。姑無論已。為義理之學者專言心言性。以記誦語錄為能。泥古而賤今。卑事功而薄名實。執理甚堅。而才不足以應變。持論似正。而知不足與料遠。言經濟者動以正心誠意為迂。不知本不立者標不治。未有不治其心而能不流於功利者。未有以忽君子忽小人之心。而能終為君子不為小人者也。其平居抵掌忠義。激昂慷慨。率皆意氣為之。意氣餒而忠義竭矣。故氣節自學問存養出者。可以造次。可以顛沛死生。其出於意氣者。謂之客感焉。鼓之則動。再而衰。三而竭矣。此今世人才之大病也。故曰源不清者流濁。本不固者枝窳。　國家之法。重於更改。各行省精舍。足以得經生。不足以得通才。體用之不明。而本末混淆故也。夫立法之先。規畫不宏者陋矣。宏而不精矣。不陋不。弊且百出。?陋且乎。然則若之何。曰義理為體。經濟為用。辭章攷据為文采。文采不必盡人責之也。體用則不可偏廢焉。本義理而發為事功。因之以立言。則學術不至於偏。人才不至於苟簡。教必先本而後末。學必同條而共貫。君子觀於體用一原之故。知賢哲之去人不遠矣。謹撰學規若干條列後。諸肄業生得備覽焉。__一讀書總期明體達用。今參酌?景迂曾文正課程用之。經以四子書為主。易書詩三禮春秋輔之。史以司馬氏資治通鑑畢氏續通鑑夏氏明通鑑為主。二十四史輔之。為主者日月不可離。為輔者輪次誦習。要在隨時體認。以古證今。以人證我。經則由訓詁以探義理。由平實以詣精微。史則博通古事以求其要。參究時勢。以窮其變。__一諸生誦習經史而外。或旁及詩文。天文。算學。各從所好。期於不荒正課而止。至鹽漕。地輿。水利。農田。兵法。河工。屯牧。船?。尤用世之士所宜急講。所置諸項書籍。宜以次恣覽。與經史課程。月按籍一攷。省其敏鈍。察其勤惰。天文算學。本與地輿相表裏。以功用繁瑣費時。恐荒正課。又非易專精。姑不列焉。__一諸生所讀之書。或有發明。或有指駁。不論當否。無妨存錄日記冊中。山長攷課。得以就正。其平日師友講論。亦宜注記以備遺忘。至身心微過。筆之於書。尤資悚惕。不得以日記當呈師長。遂揜而不著也。生人痛病。中材以上不免。唯在勇於自改。過何害焉。凡過肯與人共觀者。其心必光明。不肯與人共觀者。其心必黯昧。光明黯昧。即君子小人之分也。?師長精識者。自能鑒別。讀小人閒居一章。可以爽然矣。__一成德成材。本屬一貫。後人歧而視之。遂致學術不古。肄業諸生。或文才可觀。而於孝弟本原上不能盡職。雖有一切聰明才辨。適足以成為小人而已。孔子謂孝者所以事君。弟者所以事長。古人求忠臣。必於孝子之門。庭闤多闕。則異日之致君可知。故大學謂其所厚者薄。而其所薄者厚。未之有也。其有內行肫篤。而於經世大務。荒穢不治。但取淺近語錄。奉為師資。則亦不足以成大器。精舍之設。原欲合體用為一。為國家樹千百孝子忠臣賢相良將。所以望諸生者厚矣。山長於攷察課程外。咨訪諸生平日所以事親事長之道。如內行不敦。斯宮牆有玷。即不得士禮相待。諸生宜有則改之。無則加勉。__一學以心得為主。近世漢宋門戶之習專。黨同伐異。是己非人。以至公至大之事。而存自私自小之見。誰為戎首。大雅所譏。竊謂驕矜二字。學問中斷不可有。即使誠正如程朱。精博如馬鄭。祗可謂盡吾性分之所固有。職分之所當為。無所為驕矜也。其黨同伐異。是己非人。皆未嘗博觀而深求之。此世儒之陋。有志之士。所宜深戒。?驕矜則不能集思廣益。長傲飾非。百病皆由此生。夫子謂如有周公之才之美。使驕且吝。則不足觀。有以也夫。__一攷較高下。所以啟人爭心。故伊川非之。學海堂之制。年定四考。黃君彭年條議天津精舍規例。以稽課代考。此意甚美。湖南校。經堂。則於日記中第其高下。優給獎貲。山長初到。未審成規。發題試士。品次甲乙。?起讙譁。各人用力所在不同。山長取錄。或賞其意。或采其辭。斷不能人人饜心。反使子衿有慢師之過。長者受不明之譏。今倣參其意。不定考試。惟稽課程。有褒貶而無等第。非僅免爭。亦以崇厚。至謂此法足以塞鈔襲代替之弊。杜利欲之門。勿論然否。亦斷不忍以此心薄待多士也。__一諸生於四書通鑑都注籍誦習外。各治一經。或詩或書。各治一史。或史記。或漢書。其兵農鹽漕各政。聽本人專習兼習。在昔孔門教士。政事言語。不必同科。虞廷用才教稼明刑。各專厥職。誠以人生才力有限。與其博而不精。不如專而能一也。至精力過人者。原可兼收?蓄。__一日課按學海堂規制。分句讀。評校。鈔錄。箸述四者。句讀鈔錄。按日無闕。評校箸述。一聽本生。不列課程。文達所定讀經日二十頁。似為過多。　國朝漢學諸公。窮竟日之力。不過五頁。?為參攷眾說。故稽時日。今課程經史?重。又與專治經籍者不同。定以五頁。繁簡合宜。四子書不定頁數。通鑑以三十頁為度。史漢或一卷為限。要之課程。但能使歸畫一。諸生宜視為切己之事。勿僅以具文視之。斯授者盡其心。受者獲其益。不然。雖條例繁密。終無補也。__一諸生功課。每月一稽。稽時諸生將所讀書。敬呈山長。質疑問難。所有評校箸述。留山長處。靜侯評訂。即或評訂不當。本生之心亦宜敬受斷。不可便生輕薄。師之於弟。君父而外。此為最重。情義周洽。原無形?見存。間有訓正。或因病下藥。或杜漸防微。或借彼攻此。無非化育陶成之心。倘稍加指駁。即形怨怒。不惟弟職有虧。亦德器不廣矣。__一出入必譏。似非待士之道。若漫不省察。則絕無限制。在好學君子。原不須此。然眾人之勤。難保無一人之惰。則譏固所以制惰者也。?出入無節。必至友朋此往彼來。雖諸生性厭酬接。亦無辭以謝之。有門籍注記。正可藉塞其路。昔邴原勤業。口不飲酒。仲舒讀書。目不窺園。紛紛接納。徒荒日力耳。顏淵壯歲。盛德煥發。鄧仲華周公瑾英年功名震宇宙。靜夜自維。則有欲徵逐而不遑者矣。何待譏焉。__一師道有教無類。人才愈多。則成就愈眾。他日之敷施愈宏。精舍本不為一州一縣起見。自應來者不拒。然絀於經費。不得不限以定數。其調充額者。未必人皆高才。不須觀聽過深。其未調充額者。或限於見聞。不無遺珠之嘆。其有自備膏火。願來附學者。待視無二。但不宜妄相菲薄。私立黨羽。山長視諸生如子弟。斷無厚此薄彼之心。諸生宜深體此意。敬業樂?。倘稍有隔閡。恐啟末俗侈肆凌駕之習。所關世道人心。實非淺鮮。__一每月朔望。山長率諸生衣冠謁聖。謁聖既畢。諸生以次詣謁山長。此雖儀文末節。然古人一拜一跪。精意存焉。常人之情。晏居深處則肆焉。齊明盛服。以承祭祀。惰者恭。侈者歛矣。懸古大人君子於胸中。則世俗委瑣之見頓消。故監觀陟降。賢者以之凝心神。而束筋骸也。三日不見叔度。則鄙吝復生。見君子而後厭然。有道之不可不日親也如是夫。諸生慎勿視同繁文。託故不詣。其明理者。尚宜先為之倡。若依違觀望。則自外於名教矣。__一夙興為學者第一要務。舜之徒。雞鳴而起。孳孳為善。故朝而受業。士之職也。清明在躬。志氣如神。古人謂此時求道則易悟。為事則易成。良有以也。諸生宜黎明即起。溫誦四子書。反復涵詠。果能澄心靜契。則本日神志自歛。放心自收。虛靈自澈。大學知止而後有定一節。尤用功切要語。宜時玩味胸中。此心有主。則本日任讀何書。自有要領。不然。雖多奚為。__一鈔錄宜分三項。所以內體而外用也。諸生平日讀書。凡遇學術精深淵微之處。錄入內篇。以厚本原。典章政事。崇論宏議。遠略壯猷。錄入外篇。以廣措施。權謀術數。兵機詭道。錄入雜篇。以應急變。斯為本末兼該。細大不遺。__一近人箸述。必以注經注子當之。否則不得與斯。殆亦時賢習氣。注經注子。非真有所得。足以補前賢而牖後學者。慎勿輕為。其輕為者。或鋪張門面。藉欺流俗。或自忘淺陋。敝帚千金。終為雅識所譏也。此次精舍。實欲為　國造數有體有用之才。非可僅以博聞強識塞責。諸生匡坐。或論古人之賢否。或辨學術之是非。或議政事之得失。皆可謂之箸述。不必如各省精舍例。以解經若千條。攷訂制度若干篇也。然古昔制度。通才豈可不知。要在重本輕末。由大及小而已。諸生識之。_
河朔書院諭諸生|李棠階|HCJSWXB_RAO_1881|卷五十七禮政四學校|國家設科。以四書經藝策詩取士。原欲使講求聖賢之實學。稽考經史。通知時事。以實得諸已者發而為文。國家因以其發而為文者。徵其所行。此即古人考言詢事之意也。源遠流分。弊端百出。至不可究詰。實力守分為舉業者。已屬傑出。更安望其留心正學。刻苦勤修。以期至於古之聖賢耶。然此流弊使然。非設科之本意也。　今皇上以弱冠之年。企堯舜之盛。勵精圖治。孜孜講學。　朝廷氣象。翕然丕變。　登極詔內。已有舉孝廉方正之條。今聞又有議舉博學鴻詞之說。將來變通舊章。參用徵辟。亦未可知。凡舉貢監生以及布衣之士。平日修行積學。而困於?屋者。皆可以自見。真千載一時。諸生自審。何者足以應　聖主之所求耶。無以應所求。則愧悔之發。可不思所以自奮自勉耶。願諸生於所示條約。留心致思。勿視為迂闊而?置之。必端其趨向。必慎其言動。必戒其欺偽。必拓其規模。於六經通鑑以及小學近思錄諸書。精研博考。務期實得於身心。措之於事業。以副　聖天子務實學求真才之至意。若乃誨之諄諄。聽之藐藐。自甘暴棄。終歸汙下。則予末如之何也已矣。思之勉之。_
爽溪書院記|李元度|HCJSWXB_RAO_1881|卷五十七禮政四學校|古之教者。國有學。黨有庠。州有序。家有塾。民生八歲入小學。十五入大學。無日不在學之中。無人不在教之中。為之師者。國學有司徒樂正之屬。庠序則黨正遂大夫主之。若二十五家之閭。則父老之不仕者。坐於門側之室。為左右師。以時督其子弟。所謂塾也。今制府廳州縣皆立學。又有社學義學。為黨庠術序之遺。凡學皆建明倫堂。則又明揭立教之本以為鵠矣。自朱子講學嶽麓。吾平聞風興起者多。宋十三君子。以族祖練溪先生居首。而木川草堂及雄公皆吾族先正也。昔賢之流風遺韻。所以化成於鄉者。何其偉歟。余家爽溪九世矣。泉甘而土厚。距練溪及草堂遺址。皆止數十里。同治戊辰。告養得請。爰仿古家塾法治精舍於家廟西。曰爽溪書院。延經師一。蒙師二。以分教子弟。先太高祖後裔皆入焉。買田餼粟。供師生之稍食。院設講堂五楹。仍以明倫為額。堂後有亭。祀先聖先賢栗主。以十三君子祔焉。左曰養正齋。右曰立誠齋。齋各十楹。門廡五楹。院西屋三楹。有樓翼。然為藏書所。後為花圃。為聽書聲亭。翼以回廊。庖湢井稟皆具。工始戊辰八月。落成於己巳四月。既釋菜鼓篋。迺進諸子姓於堂詔之曰。若等知古人立學之義乎。孟子云。庠序學校。皆所以明人倫。此千古學的也。虞書所謂五典五教五品。即中庸所謂五達道。學者學此而已。堯舜之道。不外孝弟。聖人特人倫之至耳。今以聖賢望學者。鮮不踧踖未遑。顧聖賢亦人也。不能為聖賢。要不能不為人。有倫始有人。出乎倫即出乎人矣。出乎人即入於禽獸而不自知矣。夫不敢望聖賢。獨甘為禽獸乎。人之所以異於禽獸者幾希。惟其有倫耳。吾之築館擇師以課子弟也。匪第治帖括。弋科名。為宗族光寵也。凡欲使讀書明理。各成其為人爾。成人非有異術。求各盡其倫爾。倫之盡。其道無窮極。今亦未敢多求。各去其自私自利之鄙心。以無踰大德之閑爾。吾不能廣教術於鄉國天下。僅於家塾焉發之。力薄而施隘。吾滋恧矣。登斯堂者。能顧名思義。盡倫以盡其為人。立愛惟親。立敬惟長。求無背於堯舜孔孟程朱之教。而賡續練溪木川草堂諸先正之宗風。是為克家令子。天爵修而人爵從之。異日為名臣。為通儒。為循吏。立功立言。胥於是乎出。其榮多矣。否則倫紀有虧。舍本而逐末。縱寘身通顯。無解於鄉愿妾婦穿裔壟斷之譏。其極至於違禽獸不遠。是即掇巍科爵三公。吾不願有是子弟也。爰揭朱子白鹿洞規。暨蔡忠襄公聖門律令於堂。並次是語記諸壁。以諗後之學於此者。_
舉行鄉課議|劉汝璆|HCJSWXB_RAO_1881|卷五十七禮政四學校|今課士之法可謂密矣科場之外又有書院學官之課然鄉居之人或不能肄業書院而學官月課近已視為具文不知設立月課之意原期學官與士人朝夕相見訓迪時親不徒知其文並知其素行故功令於學政試文之外別令學官報其優劣以憑黜陟誠以風簷寸晷之中不能猝辨其文又?能憑文以見行哉然學官之職輕不若守令之權重足以興起人心磨礪士習是以舉行鄉課誠為教士良法讀書者皆樂從而好學能文之士又得以其名上達即場外作文寬其程途假以時刻得以從容研鍊其器識不凡者可以自抒其抱負與長民者借筆談心或值課期兼可詢考時事命剴切詳對陳民間之疾苦俾長官得悉下情相其緩急而張弛之固不僅以一詩一文第其優劣而云畢乃事也且為士者知官與民親而後不甘於暴棄為民者知讀書之可貴而有以自愛不獨訟獄可清即人才亦藉以興起也至於花紅膏火等項就地籌備無須動支公帑此尤易舉之事其收效甚大然必欲正人心厚風俗必先教化始現在金衢嚴等郡均已舉行不可緩也_
說士上|管同|HCJSWXB_RAO_1881|卷五十七禮政四學校|今之士不外乎三等。上者為詩文。次者取科第。下者營貨財。為詩文者。獵古人之辭華。而學聖希賢。無其志也。取科第者。志一身之富貴。而尊主庇民。建立功業。無其心也。至若營貨財。則輕者兼商。重者兼吏。甚者導爭訟。事欺詐。挾制官府。武斷鄉曲。民之畏之若虎狼毒螫。歷觀史傳以來。士習之衰。未有甚於今日者也。論者憫焉。或曰教之無其具也。或曰養先於教。今士無以養。雖善教若之何。是二者皆得其一端。而未知其原本。今夫士之為物也。其名甚貴。而其品甚尊。其名貴。則其實不得以多。其品尊。則其選不可以濫。三代以前。茲不具論。考諸漢史。太學之士。及所謂郡文學博士弟子員者。合海內而計之。其為人?無幾。是以士風之美。莫如漢世。至唐太宗增廣生員。沿及宋元。其人益眾。循至有明。遂開以貲入監之例。迄今日而府州縣學間。歲所入少者十餘人。多者至二三十人。?不待十年。而一縣之號稱為士者。數百十人矣。嗚乎。何其多也。山有金。水有珠。其為物不可卒致也。逐日而取之。定數而求之。不問精粗。不論真偽。則砂石之來。必有倍於金玉。今取士者間歲之間。一縣輒增數十。夫一縣之大。安得間歲輒有數十人足以當士名。而無?士品者。上昧昧而求之。則下混混而應之。士之所以雜出不倫。無所不至者。由此故也。而世之人不深維其原本。輒切齒痛恨。歸咎於士習之衰。嗚乎。取砂石以為金珠。不中用。則曰金珠非寶。彼金珠其負屈矣。取非類以當真士。既為惡。則曰士習之衰。彼真士抑含?矣。故為今之計。莫若寡取士。裁其額。遠其期。使一學不過數十人。則士尊貴。而其風必變。士風變。而益於國家者多矣。古之名臣有言曰。願陛下十年不行科舉。則天下太平。曩嘗疑其過言。以今思之。?信。或曰。今取士者考之以無用之言。定之於一日之際。雖裁其額而遠其期。彼賢不肖亦何由知耶。應之曰。誠不敢知也。雖然。有國家者。多獲一賢。不若少收一不肖。故取士者。與其廣額而賢不肖之皆多。不若減額而賢不肖之皆少。_
說士下|管同|HCJSWXB_RAO_1881|卷五十七禮政四學校|廣士之額。不惟多收不肖。而教養皆虛。減士之額。不惟少收不肖。而教養皆實。教之虛實。愚當別論。請先以養言之。今夫為士之法。不可商。不可吏。不可爭訟欺詐。挾制官府。武斷鄉曲。然則為士者。舍童子之師。?無可為者乎。童子之師。一縣至數千。有非士而為之者。有士為之而不足自給者。然則為士者。將使閉門而凍餓乎。士固有守死之道。而聖王不以守死責人。且守死者可以得之賢人。而不可得之中材以下之人。　國家知之。是以養士之法有廩膳。有學租。有書院之膏火。恩德至渥。不可復議。而天下之士。則猶汲汲營貨財。無所不為。如前之論。若是者何哉。曰。人眾故也。一縣之士。得廩膳學租者二十人。得書院膏火者七八十人。合之僅及百人。而號稱為士者。則多至千人。彼百人或生矣。而八九百人者何以自給。孟子曰。無恒產而有恒心者。惟士為能。若民則無恒產。因無恒心。苟無恒心。放僻邪侈。無不為矣。今之諸生。號稱為士。而其實十九皆民耳。以民之實冒士之名。而使無恒產以自給。是以輕者兼商。重者兼吏。甚者導爭訟。事欺詐。挾制官府。武斷鄉曲。放僻邪侈。一如孟子之論也。嗚乎。分五人之食以飼十人。而十人皆餓。不若減去五人。而使五人皆得飽。廩膳膏火學租之屬。養千人數百人則不?。併而養數十人。則可當中人之產也。然則養士者。與其廣額而人人使不足。不若減額而人人使有餘。斯養歸於實。可以責其不為非矣。周之時士有士田。?盡人而養之。故其時士貴而多賢。至於戰國而士有無恒產者。縱橫捭闔之流。遂起而不可復禁。孟子以為有恒心。指其賢者言之耳。沿及後世。士額益多。則擇人而養。夫擇人而養。不惟無以敦士風。而實足以壞士習。?宋胡瑗在太學。舊制士每月有試。瑗曰。學校禮讓之地。而月使之爭。非所以成就人才也。於是改試為課。更不差別高下。有不率教者。召而教之而已。夫有試猶恐其爭。?於廩膳膏火。或予或不予。而使之爭利乎哉。鄧志宏言崇?以來。蔡京尋天下學者納之黌舍。校其文藝。等為三品飲食之給。因而有差。旌別人才止付於魚肉銖兩間。學者不以為羞且逐逐然貪之。學校之壞。自崇甯始。嗚乎。是法也。蔡京為之也。_
請以鄉試薦卷分別徵入書院正課啟|舒化民|HCJSWXB_RAO_1881|卷五十七禮政四學校|學宮為斂才之地。書院乃育才之區。學宮以歲科兩試定優劣。考核貴嚴。而書院之設。則歲有甄陶。月有廩餼。策勵尤真。此作養人才者。甚盛心也。顧郡州縣邑。莫不各有書院。而惟省會之書院。其徵才也廣。其庇士也。宏山長既多聘名師。而各憲又嚴加考課。有較之省外迥不相侔者。所以聚才雖僅百數十人。而每逢鄉試揭曉。則獲雋者不下十數輩。其明徵也。然而每歲甄別。僅憑一日之詩文。得則一年長領膏火資。不得則向隅徒步歸耳。雖憲鑑空明。取舍一秉至公。此中原無屈抑。然文字有一日之短長。其倩替倖獲者。亦所恒有。即謂月課閒有升降。而升降究有幾何。至有謂以每至等第之前矛。藉膏火為獎賞之費。則又來者過多。稂莠混淆。冀圖弋取。亦難期拔十得五。愚竊以為欲選真才。莫若變通甄別。查三年大比。本省七千餘人。彼自問荒落者。業已不肯觀光。其不憚千里百里來者。多半讀書之士。而此七千餘人之中。經各房呈薦。不過五六百卷。淘汰所餘。業已十去其九矣。然取足中式之外。有以額滿見遺者。有以犯規磨勘者。有以小疵黜落者。何止數十人。積三載寒窗燈火。鏖戰於九日之矮屋風簷。所有三?文藝試帖經義策學。俱可窺見一斑。聚作者之精神。映閱者之眼光。分校官薦之主試。又悉心持衡。其額溢小疵以及堂備諸卷。此中豈果遂無真才積學耶。且查北闈鄉會試榜發後。有將額溢佳卷挑取謄錄之例。三五年報滿可以得官。仰見我　　皇上愛惜人才無微不至。而外省鄉試薦卷中。雖有佳卷。與落卷同歸無用。殊屬可惜。愚竊以為此種人才。既無他途可進。似宜拔入書院。再為甄別。取若干名。即入正課。偏僻州縣。士子本少。師友陶成。今置之省會書院。既可博習親師。相觀而善。而寒畯茂才。又得獎賞膏脩。以為讀書資斧。眼界既開。功力尤易長進。其造就真有不可限量者。雍正年閒。鄂文端公。總制雲貴。徵滇士入書院。取全闈落卷?觀之。每乘夜分公餘挑燈披覽。共得五十二卷。自謂如玉之在石。未名一器。而礱以錯之。大小皆可得其用。既定乃折號書名下郡縣。各送至省。集於書院。其郡縣及廣文。知有學問優通者。或天資高妙。能記誦穎悟過人者。亦會同保送。故爾時滇省中奇才異能之士輩出。實自文端公此舉開之。其教文煌煌大篇。載入雲南通志。誠盛事也。本年各郡州縣鄉試落卷。想已發下。分散無從搜查。可否仰懇憲恩。檄飭各州縣。會同教官。調取呈薦之卷。其有因額溢微疵。備而未中者若干名。將三場硃卷。包封送呈鑒閱。擇其文品之佳。及經策具有腹笥者。即檄飭各州縣。將該生姓名詳送。仰候送入濼源書院。作為來年正課。其次者。各州縣收入本處書院。亦列正課。不足者。仍行甄別考取。如此一變通閒。比之但憑一日之短長。定一年之膏餼者。較為真實。昔人云。養士與養孤貧不同。彼則哀其終而收之。此則謹其始而用之也。_
請另設專棚考試摺|杜瑞聯|HCJSWXB_RAO_1881|卷五十七禮政四學校|為昭通府屬道路窵遠請另設專棚俾士子就近赴試以恤寒畯恭摺仰祈　　聖鑒事竊查雲南昭通府所轄大關魯甸鎮雄恩安永善五廳縣文武童生向赴曲靖府棚歲科並試該郡地處滇邊距曲靖幾千餘里士子往返維艱應試人數甚少是以五屬之中向惟鎮雄永善設有學額前臣到任後籌辦善後竊以教化之源須先庠序人文之盛貴在振興是以於各屬呈懇增設學額案內奏請將昭通之大關魯甸恩安三屬並安平等廳州縣一體設學定額並聲明應行添設考棚及各學署均由地方自行籌捐辦理等情仰蒙　　聖鑒　　俞允並准部覆自光緒九年歲試取進當即轉飭分別遵辦去後茲據署藩司李德莪詳准署迤東道苑文達轉據昭通府知府景維申據大關同知周瑞璧代理魯甸通判謝詩純署鎮雄州知州胡緒昌署恩安縣知縣陳葆龢永善縣知縣安寶震等詳稱昭郡自兵燹以後土益畯寒赴曲應試道路窵遠雖功名之念切每資斧之難籌今奉奏准增設學額計昭郡每屆歲科兩試共應取進文武生員一百二十名學校既宏文風可期日盛自應請設專棚俾士子得以就近赴試免致因跋涉而阻其向上之階茲督同各邑紳楊耀奎等公同籌議擬請於昭通府城捐建考棚一所由學政於曲靖考畢即接試昭通仍舊歲科並試其考棚●●●●●●●●●●●●●帶四川練軍提督李培榮等●●●●●●●●●●●●●動止?不邀議?並請免其造冊報銷至應用夫馬及一切經費由該五廳州縣各就地方公款每?共籌備銀二千六百五十兩據各該儒學造冊取具各士紳切結申由該管廳州縣府道層迭加結由司核明請奏前來臣覆查無異相應請　　旨俯准將昭通府屬另設專棚即自光緒九年歲試為始由學臣於曲靖考畢即行接試昭通俾士子得以就道赴考以免跋涉而恤寒畯至修建考棚各費既係由地方自行捐辦不動正款不邀議敘應請免其造冊報銷其餘安平等廳州縣應建　　文廟學署各事宜容俟飭催趕緊勘估詳稟至日再行彙核辦理除冊結咨部查核外所有昭通府屬請設專棚緣由謹會同雲貴總督臣劉長佑雲南學政臣盧崟恭摺其陳伏乞　　　皇太后　　皇上聖鑒訓示謹　奏_
請定鄉試考官校閱士子剿襲諸弊摺|林則徐|HCJSWXB_RAO_1881|卷五十七禮政四學校|奏為鄉試屆期、請定同考官校閱章程、?預防士子剿襲雷同之弊、恭摺　奏祈　　聖鑒事、竊臣欽奉　　上諭、本年壬辰科江南鄉試、著派林則徐入圍監臨、　欽此、臣到蘇接篆、已近圍期、當即遵照科場條例、將監臨應辦事宜、預為布置、伏查本年四月內欽奉　　上諭、三載賓興、為掄才大典、各直省主試、經朕特加簡任、宜何如滌慮洗心、認真校閱、務求為國得人、順天同考官、及會試同考官、俱係翰詹科道部屬該員等、甲第本高、又經朕親加校試、尚無荒謬之人、充選所以得人較盛、各直省同考官、則年老舉人居多、勢不能振作精神、悉心閱卷、即有近科進士、亦不免經手簿書錢穀、文理日就荒蕪、各省督撫雖照例考試簾官、仍恐視為具文、全恃主試搜閱落卷、庶可嚴去取而拔真才、嗣後各直省督撫、務將簾官認真考校、不得以年老荒謬之員、濫行充數、等因、欽此、又上年上月內欽奉　　上諭、著各直省督撫、將書肆小木板片概行銷燬、其貢院左右、如有公然售賣小本文策者、枷責嚴辦、倘士子尚有不知檢束、懷挾徼倖者、即著斥革、其恃眾逞強、不服約束者、枷號示眾、冶以應得之咎、士子中式後、除策學援引經史語句相同、毋庸議外、其四書經文有全篇剿襲舊文者、一經磨勘官簽出、立即斥革、務期永絕此弊、以端士習、等因、欽此、仰見我　　皇王慎重掄才清釐積弊之至意、竊查江南為人文淵藪、入闈士子、多至一萬四五千人、額設同考官十八房、每房約須校閱八百餘卷、稍有草率、即恐遺濫文譏、臣聞近科房官、每有爭先薦卷之弊、以為薦早、則獲雋者多、薦遲則中額已滿、難於入彀、故於頭場分卷到手、輒將首藝中幅?觀大概、謂之望氣、其合意者、彙為一束、以備加圈呈薦、稍不稱意、即置落卷之列、不為下筆、原其初心、仍欲俟佳卷、薦完再將落卷覆加細看、以決去取、乃頭場薦卷未畢、而二三場試卷、已陸續送入內簾、因又趕覓已薦之字號、連經文策問一併加圈、亟隨頭場呈薦、?恐別房之薦卷、三場均已齊全、而該房僅有頭場、不能早供考官比校、則所中即不及別房之多、是以相率效尤、總以趕早薦完、為分房之捷訣、直至三場薦卷、俱已畢事、然後將先前?觀大意之落卷、批點塞責、彼時中卷已定、意興闌珊、縱或見為佳文、亦諉諸其人之命、於是?分段落者有之、?讀破句者有之、?有文非荒謬、僅點首藝開講數句而即擯棄者、其批駮之詞、不曰欠精警、即曰少出色、此等批語、竟可豫先書就、不論何等文字、皆得以此貶之似、此校閱情形、定棄取於俄頃之間、判升沈於恍惚之際、誠如　　聖諭迴思、未第之先與多士何異、乃於落卷漠不關情、設身處地、於心何忍、__臣前任京職、會充鄉試考官二次、會試同考官一次、自揣學?識淺、惟有細心勤閱、庶少屈抑人才、歷在闈中刊刻批語板片、刷成批紙、分別首藝、次藝、三藝及詩、凡頭場四篇、逐篇皆有批語、被黜之卷、必將如何疵累之處、分篇批出、自錄底本、不使有一篇批語相同者、此次臣職任監臨、除考試簾官、必擇文理優長、精神振作之員、不敢以年老荒庸、濫行充數外、竊擬將臣逐篇分批之章程、責令該簾官循照辦理、除二三場批語不拘外、首場四篇、必使逐一批出、凡泛而不切字樣、如欠精警少出色之類、概不許用、?三藝統批、往往藉口賅括、轉不切當、逐篇分批、則於此一篇之得失利病、非了然於心、不能了然於口、該簾官受此繩束、不敢草率了事、於衡才似有裨益、至揭曉之後、臣仍將落卷復加查核、如首場文藝、非有大疵、僅點數行而止者、據實參奏、予以處分、尤足以儆惰心、而免物議、惟思頭場三文一詩、每卷約有二千餘字、如果認真校閱、則窮日之力只能以四十本為度、每房卷帙八百餘本、約須兼旬、始可丁一首場、查例載大省於九月十五日內揭曉、不得匆促儹辦等語、近科揭曉之期往往趕早、此次欽遵新奉　諭旨、主考官須將落卷全行校閱、江南卷帙最繁、則揭曉之期自應照例以九月十五日為斷、如臨時尚虞匆促、或再仰懇　　聖恩、寬展數日、總不出九月中旬之期、庶主考房官均得悉心細閱、真才自不致有遺矣、至士子敦品自愛者固多、而希圖倖獲者亦復不少、科場搜撿自當從嚴、惟人數至一萬數千之多、難保全無遺漏、且往往因搜撿而愈形擁擠、因擁擠而不免稽遲、查嘉慶癸酉科、江南鄉試、因首場封門太遲、奏請議處、是於認真搜檢之中、又須不?日時、方為得體、臣查夾帶之弊、約有三端、一則專帶文中典故、以及經解策料、雖有所取資、而尚須選用、一則坊刻小本成文之類、明知不可抄襲、只圖採掇成篇、一則分倩多人、將四書題文全行製就、?帶入場、見題即抄、不費思索、聞近科以此倖獲者頗不乏人、是以平時言館地者教讀之外、別有作文席面、每撰一篇、自二三百文至洋錢一圓不等、文名愈著之士攬作愈多、則眾人爭托其名、以售文藝、大半脫胎錄舊、?非獨出心裁、而一篇或售賣兩家、一稿又傳抄數手、如斯之類、必犯雷同、但簾官眼力不齊、雷同者、未必均在一房、故有通篇一樣之文、此中而彼黜者、臣前在江西典試取中之文、已經發刻、及搜閱落卷、竟查出許多雷同，將已刻者復經黜去、雖彼時未被倖獲、而事後無所示懲究、恐不知自愛之徒、仍存僥倖萬一之想、查錄舊倖中例有斥革之條、但闈墨紙刻前魁、其通榜中式之文、榜後即已解部、未必人人得見、即聞有錄舊雷同之卷、而事無左證、孰肯壞其已成之名、是以剿襲倖售、仍無忌憚、惟於場內閱卷之際、對出雷同、即記檔冊於撤闈後、加以懲儆、庶可杜其惡習、且本科欽遵　　諭旨、將落卷通行校閱、雷同剿襲者更無所逃、臣請移行主考簾官、記其字號、揭曉之後、移臣查辦、除策學援引語句毋庸議外、其四書經文雷同至三行以上者、正途貢監生員照考案事例、以次降等、罰令對讀、若係俊秀監生、以後不許應試、至全篇雷同勦襲者、毋論正途俊秀、概行斥革、永不准考、如此則士子皆有畏憚之心、不敢錄舊、而倩人作文者、恐其無益有害、則懷挾之弊、似可立除、而真才愈以輩出矣、_
請崇尚經術疏|游百川|HCJSWXB_RAO_1881|卷五十七禮政四學校|臣聞為政之本。在於得人。得人之原。視乎造士。　國家籲俊求才。原期天下士子讀書明理。本所學發為文章。而因以措諸實用也。乃自為學者。求名之心太急。往往四書五經。未能成誦。而即讀膚淺考卷。學為應試之文。既務應試。則束書不觀。專取文藝數十篇。揣摩求售。叩以經義茫然莫辨。且有並句讀不知者。師如是以為教。弟子如是以為學。求所謂淹通經史者?鮮也。求所謂砥礪行修者益寡也。豈知學無根柢。安有佳文。寒畯之士不讀書。而臨場蹈懷挾之弊。素封之子不讀書。而恃倩代槍冒之為。人心日浮。則風俗愈敝。雖有嚴刑峻罰不能禁也。且此等弊風。始猶以為郡縣偶然耳。及詢之各直省。大率類然。何惑乎文風未振真才不出乎。今欲改此錮習。莫若杜人徼幸之心。而引之專意讀經。竊惟人才登進之路。賴有鄉會兩科。人才培植之基。尤在歲科兩考。按歲科考試生童。正場之前。例有考古一場。應請　　旨飭下督學使臣。?行曉諭。生童中如有能默誦五經通曉經義者。准其赴該學報名註冊。即於考古場中按名面試。試以數條。其能否成誦講解。無難立辨。可取錄者。即正場文字未甚優長。亦拔以示鼓勵。其未經報考。止就正場文字取錄者。亦於發落時。令其認習某經。各註名下。俟下屆按冊試之。勤奮者立予獎勵。玩愒者加之創懲。如此殷殷勸誘。將來屆選拔舉優年分。可期得經明行修之儒。以仰副我　　皇上樂育人才之至意。?經與文?重。參以面試之法。則懷挾槍冒等弊舉無所施。各省士子庶勤勉焉盡務實學。而上習可賴以挽救。亦整飭學校正本清源之一道也。_
請整頓宗學疏|王榕吉|HCJSWXB_RAO_1881|卷五十七禮政四學校|竊維　國家設立宗學。所以為國儲才。亦以明親親也。學分左右兩翼。每翼宗學額設教習官四員。總管二員。副管八員。復有總理之王公統司其事。又欽派科甲出身三品以上之京堂二員。專司稽察。法至密意至深也。誠以宗室子弟。生長富貴。派衍天潢。必使之入學肄業。擴其聞見。以免固陋。陶其性情。以化驕矜。遜志時敏。破除世冑習氣。乃可以長保富貴也。教習官三年俸滿。須查有實在功效。方由稽察大臣。加具切實考語。送宗人府帶領引　　見。請　　旨施恩錄用。獎其勤勞。即以嚴其督課。　國朝宗室。代有偉人。莫不仰荷　　列聖之所教育。迄於今而宗學幾成虛設矣。臣自同治九年。奉　　命稽察左翼宗學。當向該管官切實致囑。課程務須認真。初次入學。尚有教習數員。肄業生二十餘人。在學接晤。此後時復前往。則日形疏懈。荒署或無一人稽察教習者。難得與宗學生晤面。出題課試。交卷亦復寥寥。詰其何以如此。據該管官僉稱宗室之廢學。大都為貧所累。餬口無資。實有萬難認真者。緣宗學肄業生。向章每名月給米三斗。紙筆墨按時給領。夏季以冰。冬季以炭。自經費不敷。月米裁減。又改為折色。向之領米三斗者。今領米不及二分。其他更無論焉。每月所領僅敷兩日之食。欲責令常常入學。讀書作文。勢必有所不能。是宗學之設有名無實矣。其充裕之家。亦或自行延師課讀。然力能延師者十之一。不能延師者十之九。誠恐乃逸乃諺。既不知稼穡之艱難。又不得詩書之進益。坐?聰明。大為可惜。在各學教習。不過敷衍歲月。藉為出身之階。而職司稽查者。扶同隱忍。實覺負疚於中。臣在順天府尹任時。於金臺書院考課之期。遇有宗室子弟應試者。必酌予獎勖。拔置一二等。作稍分膏火之資。愛其才又憐其貧也。伏思我　　皇上誼篤親親。推恩錫類之仁。無所不至。獨入學讀書之子弟。月米未復舊規。似無以示優異而昭激勸。且兩翼宗學。每年所撙節者。不過?米五六百石。地方水旱偏災。一經奏報。　朝廷不惜截漕十萬石二十萬石。立予　　恩施。即京師之普濟堂。功德林。及通州之王恕園。每冬尚蒙　　恩賞倉米。五六百石。及三四百石不等。豈以宗室子弟培養所關而稍有靳惜耶。可否請　　旨飭下宗人府王公妥議。整頓章程。肄業生月米。應如何復舊。勤學與不勤者。應如何分別勸懲。教習官應如何專以責成。儻俸滿?無實效。應否再留數年。以觀後效。獎勤警惰。庶教習專心以納誨。學者崇德而象賢。將見宗室子弟。經明行修。大可為楨幹之才。小亦不失為圭璋之品。則　　聖朝之恩明誼美。歷久彌光矣。_
請陝甘鄉試分闈並分設學政疏|左宗棠|HCJSWXB_RAO_1881|卷五十七禮政四學校|竊維甘肅地處西北邊荒。舊隸陝西行省統轄。康熙年間。拓地日廣。始設甘肅巡撫。駐扎臨洮。乾隆年間。又改臨洮為蘭州府。後設總督駐之。兼管巡撫事。地當西陲衝要。南北界連藩服荒服。漢蒙回番。雜處其間。謠俗異宜。習尚各別。漢敦儒術。回習天方。蒙番崇信佛教。?古至今。未之有改。置省以來。諸凡建設。或創或因。於武備尚詳。而文治獨?。其異於各省者兩大端。各省除壤地毘連。一水可通之安徽一省。鄉試歸併江南。取中士子。久習為常。此外均就全省適中。督撫駐扎處所。設立貢院。屆期考官入闈校閱。照額取中。獨甘省距陝。道阻且長。而鄉試必須赴陝。陝甘學政遠駐陝西三原。三年一度。按臨甘肅。舉行歲科。__兩試均與各省不同。故自改建省治以來。甘肅士人。經明行修能自淑其鄉里者。尚不乏人。至巍科上第。以文章經濟取重當世者。概不多見。非各省皆知稽古之力。爭自濯磨。甘肅士人。獨安固陋不求聞達也。計甘肅府廳州縣。距陝近者。平慶涇鞏秦階兩道。約八九百里千里。蘭州一道。近者一千三四百里。遠者一千六七百里。蘭州迤西涼州甘州。西甯迤北甯夏。遠或二千餘里。或三千里。至肅州安西一道。則三千里或四千里。鎮迪一道。更五六千里不等。邊塞路程窵遠。又兼驚砂亂石。足礙馳驅。較中原行路之難。奚趐倍蓰。士人赴陝應試。非月餘兩月之久不達。所需車?僱價飲食芻秣諸費。旅費卷費小者數十金。多者百數十金。其赴鄉試。?與東南各省舉人赴會試勞費相等。__故諸生附府廳州縣學籍後。竟有畢生不能赴鄉試者。窮經皓首。一試無緣。良可慨矣。軍興以來。學臣不按臨甘肅者。已餘十稔。幸前學臣許振禕。不避艱險。以次按試。生童踴躍歡呼。迎拜馬首。計補行各?歲科諸試。取入新生。不下萬人。而從前取進生員。尚不在內。徒以資斧無措。不能遠行。加之夏秋暑雨。水潦縱橫。有無從問津者。有中道迍邅。致?場期。廢然而返者。有資斧耗盡。抑鬱成疾以歿者。其得抵陝完試事者。不及三千人。然則甘肅士子之赴鄉試者。合新舊諸生計之。不過十之一二而已。臣自肅州凱旋。歷甘涼各郡途間。見諸生迎謁道左。初疑其秋試被放者。比詢以試事。則僉稱無力赴陝。不知其詳言已欷歔不絕。慰諭遣之。前接准學臣許振禕。咨送甘省赴試士子。公懇分闈呈詞。當行兩司議詳。昨由肅凱旋後。又據紳士前刑部主事滕烜道員曹及漢回士紳等。聯名呈稱捐建貢院。擇定袖川門外地基。籌備磚瓦材木。已有頭緒。請援照湖廣雲貴鄉試分闈取中前來。並稱甘省武試。本係分闈。文試宜可倣照。懇求具　奏。臣惟湖廣雲貴等省。鄉試道路險遠。歷蒙　　　列聖恩旨。分闈取中。士林感頌至今。茲甘肅赴陝鄉試。道路險遠。較各省數倍有加。　　皇上一視同仁。軫念士人赴試維艱。儻　　恩允分闈取中。俾邊徼寒微。得照各省。一律就近應試。則投戈講藝。士氣奮興。　　文治之隆。可計日而待也。__惟是分闈取中。額數應定若干。難以擬議。?陝甘鄉闈。向係合兩省取中。從未分析。茲甫議分闈取中。若將兩省額數平分。各占一半。則陝省應試人員。向多於甘省。現且有增無減。甘肅如占額一半。致陝西中額頓形減少。殊非情理之平。若照臣度隴之初。奏准甘肅取中二十一名成案計算。無論當時因賊氛正熾。赴試人稀。一時權宜酌擬。本非甘省定額。?當隴境肅清。應試士人。自必增多數倍。而中額僅此。翻致向隅。亦無是理。若按照永廣中額部章計算。甘肅軍興以來。各府廳州縣。派捐糧料餉需。均值人物彫殘。市價翔貴之時。調核各廳州縣。歷年案卷。稽核捐輸之?。為數甚鉅。而又限於部議永廣中額。不得過十名。定章無從推廣。此擬議中額。鮮可依據之實情也。溯考從前兩省合中時。道光丁酉己亥咸豐壬子等科。甘肅每榜曾取中三十餘名。同治九年庚午科鄉試。臣接陝西撫臣蔣志章緘稱。主考評場中試卷。甘肅獨優。殊嫌額滿。本年癸酉科鄉試。據陝西藩司譚鍾麟稟主考。所論亦同。是陝甘文風無容軒輊。而甘肅分闈後人文日新月盛。尤在意中。合無仰懇　　皇上天恩逾格。　　特准比照各省中額最少之貴州。每科取中四十名。滿營應試士子。每科取中二名。合共四十二名。作為定額。遇　　簡放主考學政之年。另　　簡甘肅正副考官各一員。甘肅學政一員。俾合省士子。得以就近鄉試。而歲科按屆舉行。學臣得免跋涉之勞。生童得以時親承訓。通習舊學而啟新知。不獨邊方士習文風可期丕振已也。臣自西征以來。目?民俗淩夷。泯棼日甚。不但?殺爭奪視為故常。動?嘯聚多人。恣為不法。而民間倫紀不明。禮教久斁。千名犯義之案。誅不勝誅。緣地雜華戎。習俗漸染日深。正恐夏變為夷。靡所止極。不得已設局陝省。刊刻四書五經小學善本。分市各府州廳縣師行所至。飭設立漢回義塾。分司訓課。冀耳濡目染。漸移陋習。仍復華風。邇來漢民敦崇儒。術。誦六經。回民亦頗知嚮慕。爭請設立義塾。延師課讀儒書。前學臣許振禕次第按臨。多方激厲。回生得附學籍。貢成均者。所在不乏。益欣欣然以得附宮墻為意外榮幸。食桑黮而懷好音。斯其時乎。若荷　　皇恩。允其分闈就試。?時簡派學政。按期校閱。則經正民。興邊氓。長治久安之?基於此矣。臣亦知聖賢之學。不在科名。士之志於學者。不因科名而始勸。然非科名無以勸學。非勸學則無讀書明理之人。望其轉移風化。同我太平。無以致之。固非謂科第文章。足以歆動庸耳俗目。兼可博取民譽也。愚見所及。謹以附陳。_
鈔幣議|王[?](鎏)|HCJSWXB_RAO_1881|　卷五十三戶政二十八錢幣下|三[代](伐)以上。君民相通。但有足民之事。更無足君之事。必百姓足而後君足。猶子孫富而父母未有貧者也。三代以下。君民相隔。既有足君之事。又有足民之事。且必君足而後百姓足。猶父母富而子孫亦未有貧者也。夫欲足民。莫如重農務穡。而欲足君。莫如操錢幣之權。然而往往不能操其權者何也。?自毀錢為器。起於工匠。而利權一失矣。鉛錢私鑄。竊於姦民。而利權再失矣。外洋錢幣。行於中國。而利權三失矣。銀價低昂。操於商賈。而利權四失矣。錢票會券。出於富戶。而利權五失矣。今欲操錢幣之權。莫如禁銀而行鈔。而又盡去其弊。則國用常足。而民財同阜矣。請綜錢幣之源流論之。後魏高謙之曰。堯遭大水。以歷山之金鑄錢。湯遭大旱。以莊山之金鑄錢。夫古者分國而治。資於粟帛者重。而資於錢幣者輕。故非水旱要可不鑄。後人或以珠玉龜貝刀布為幣。未嘗專以銀與錢也。鄭司農釋詩抱布貿絲云。周人以布廣二寸長二尺。憑官司印書其上。以為民閒貿易之幣。此即行鈔所昉。漢武帝造鹿白幣。唐憲宗用飛錢。又為行錢之漸。至宋張詠始行交子。宋孝宗以內帑金帛。易楮幣。藏於內庫。一時楮幣重於黃金。沿及金元。皆用紙鈔。明初亦行寶鈔。至英宗有米麥折銀之令。弛用銀之禁。由是有出無入。而鈔遂不行。迨崇禎十六年。生員蔣臣奏行銅鈔。帝意欲用紙鈔。因流賊渡河。其事遂止。夫自宋迄明。凡行鈔四五百年。　本朝順治中。時亦嘗兼行鈔幣。苟其有害無利。安能行之如是其久哉。按明戶部侍郎倪元璐嘗欲行鈔。其時省臣條陳十便。一曰造之本省。二曰行之途廣。三曰齎之也輕。四曰藏之也?。五曰無成色之好醜。六曰無稱兌之輕重。七曰革銀匠之奸偷。八曰杜盜賊之窺伺。九曰錢不用而用鈔。其銅盡鑄軍器。十曰鈔行而銀不行。其銀盡實內帑。此十者。惟末二條立法尚未盡善。?鈔可用而錢不可廢也。銀雖可廢。宜仍散之民間為器飾。而不宜盡實內帑也。其餘皆至論名言。無可疑者。__而蒙細推行鈔之利。其實不止此。如凡以他物為幣皆有盡。惟鈔則無盡。造百萬即百萬。造千萬即千萬。則操不涸之財源。其大利一也。萬物之利權。收之於上。布之於下。則尊國家之體統。其大利二也。外洋不得以其幣行中國。則動遠夷之畏服。其大利三也。姦民謀逆。類皆以財利要結人心。國家財用不竭。則消姦民之逆志。其大利四也。用銀有白紋元絲洋錢之不同。行鈔歸於畫一。則齊天下之風俗。其大利五也。鈔法既行。收銅以供鼓鑄。則極錢法之精好。其大利六也。鈔直既有一定。商賈不得低昂之。則絕民心之詐偽。其大利七也。富家或以土窖藏銀。歷久不用。銀益見少。今舉而變之。悉出易鈔。則去壅滯之惡習。其大利八也。鈔式宜變。從前分為七等。大鈔書孝經。其次書印先正格言。俾民識字。則寓教民之深意。其大利九也。凡漕務。河務。鹽務。皆有積弊當釐人不敢議者。恐經費不足故也。若行鈔無難更定章程矣。則除萬事之積弊。其大利十也。國計大裕。捐例永停。即捐銜亦可無庸。則重朝廷之名器。其大利十一也。一切取民者從薄。予民者從厚。則行千載之仁政。其大利十二也。夫天下無不弊之法。而常恃有救法之人。而欲圖天下之大功。必先破眾人之論。人徒見宋金元明行鈔。不能無弊。遂以為不可行。不知皆立法未周之故耳。今試言其弊之大略。一則單紙易壞。而不知裝潢糊表也。二則式印苟簡。而不知宜鏤版精工也。三則鈔文但書刑律。無可觀玩也。四則印章不多。難於辦別也。五則中統鈔自二貫至十文。分為十一等。太瑣屑也。六則中統鈔。止於二貫。民猶不便也。七則鈔直二貫者。止費錢三四文。資本太輕。紙幅狹隘。程式不精也。八則有司以出鈔為利。入鈔為諱也。九則民以舊鈔換新鈔。必增工墨費。每貫三分也。十則舊鈔行用。每至簡閱也。十一則鈔法屢更。使民疑也。十二則不鑄錢而錢日少也。十三則仍雜用銀也。十四則專利於上。而不能行惠於民也。十五則雖設嚴刑。而未盡防偽之道也。今誠能一一悉去其弊。則行鈔者宋金元明之法也。而所以行鈔者。固非宋金元明之法也。豈非理財之善策哉。嘉慶年閒。翰林學士蔡之定曾奏請行鈔。然徒言行鈔。而不知去弊之方。則無以全收其利而不受其害。宜其議之不行也。夫自古有治人無治法。然苟有治人。必有治法。而立法之善。不過即弊法而去其弊。所謂勝者所用敗者之謀也。蒙嘗博觀載籍。?訪通人。有言行鈔之利者。必與之深心商搉而究其理。有言行鈔之害者。必與之反覆辨論而窮其故。實見鈔法之行。利及百姓。而非止國家也。利及萬世。而非止一時也。故為考證八。條目四十。問答二十。以破眾人之論。芻蕘之愚。俟有言責者擇焉。__　　原鈔之始__元何異孫曰。鄭司農釋詩抱布貿絲云。周人以布長二尺。憑官司即書其上。以為民間貿易之幣。此用鈔之始。__　按司農此條。見周禮注余初得之。謂可以證鈔法。後撿舊本十一經問對。則知何異孫已先我言之矣。今通志堂經解所刊十一經問對。刪去此條。__漢武帝時禁苑有白鹿。乃以白鹿皮方尺。緣以藻繢。為皮幣。直四十萬。王侯宗室。朝覲聘享。必以皮幣薦璧。然後得行。__　按一皮而直四十萬。其值太重。窺此意。止欲取王侯宗室之利。與民間無預也。__唐憲宗行飛錢。令商賈至京師。委錢給券。輕裝趨四方。合券取之__　按飛錢合券取錢。即交子之權輿。宋太祖置便錢。務許商人投牒輸錢左藏庫。以諸州錢給之。按此亦飛錢之意。__宋仁宗元年。置益州交子務。初張詠知益州。患蜀人鐵錢重不便貿易。一交一緡。以三年為一界而換之。六十五年。為二十二界。謂之交子。使富民主之。後富民稍衰。爭訟不息。轉運使薛山張若谷。請置交子務。以權其出入。禁私造者。帝從其議。立務於益州界。以百二十五萬六千三百緡為額。__　按商賈憚於重齎。交子之設。正以便民。今民閒自行會票。則交子之用隱操於富戶矣。__　　造鈔之法__宋史云。景定四年。以收買逾限之田。復日增印會子一十五萬。咸淳四年。以近頒見錢關子貫作七百七十文。公私擅減者。官以贓論。吏則配籍五年。復申嚴關子減落之禁。七年以行在紙局。所造關子紙不精。命四川制使抄造輸送。每歲以二千萬作四綱。__宋高宗二十四年。金使置交鈔庫。金以銅少造鈔引。一貫二貫三貫五貫十貫五等。謂之大鈔。一伯二伯三伯五伯七伯五等。謂之小鈔。與錢並用。以七年為限。納舊易新。諸路置官庫受之。每貫取工墨錢十五。公私便焉。宋理宗景定元年。蒙古行交鈔法。王文統立十路宣撫司。示以條格。欲差發辦而民不擾。鹽課不失常額。交鈔無致阻滯。遂行中書省造中統元寶文鈔。立互市於穎州漣水光化軍交鈔法。自十文至二貫文。凡十等。不限年月。諸路通行。賦稅並聽收受。仍申嚴私鹽酒鈔麴貨等禁。__　按金元用鈔之初。皆見其便迨。行之久而其弊漸生。於是議更造。愈更造。而弊愈生。其故有由也。金之鈔初止十貫。而其後乃有二百貫至千貫者。元之鈔始止二貫。迨桑哥造至元鈔。自一貫至五十文。凡十有一等。一貫視中統鈔。五貫文是方尺之紙。直錢五十文也。武宗造至大鈔。凡十三等。每一貫準至元鈔五貫。是方尺之紙。直錢五萬文也。先後輕重不倫。無怪乎視為虛券。而不可行也。斯固由更法之弊。而亦創制之初。未能斟酌至精也。然則欲行鈔者。必立法之始。詳審精密。先求盡善。一定之後。更不改造。而後鈔可永行矣。__金史云。初貞元間。既行鈔引法。遂設印造鈔引庫及交鈔庫。皆設使副判各一員。都監二員。而交鈔庫副則專主書押搭印合同之事。　又曰交鈔之制。外為闌作花紋。其上橫書貫例。左曰某字料。右曰某字號。料號外篆書曰。偽造交鈔者斬。告捕者賞錢三百貫。料號衡闌下曰。中都交鈔庫。准尚書戶部符承都堂劄付戶部覆點勘令史姓名押字。又曰聖旨印造。逐路交鈔。於某處庫納錢。更許於某處庫納鈔換錢。官私同見錢流轉。其鈔不限年月行用。如字文故暗。或鈔紙擦磨。許於所屬庫司納舊換新。若到庫支錢。或倒換新鈔。每貫量?工墨錢若干文。庫掐攢司庫副使各押字年月日印造鈔引庫庫子庫司副使各押字。上至尚書戶部官亦押字。其搭印支錢處。合同用印依常例。__　按金之制鈔法亦備矣。惜其尚未知裝潢精工。使不至易壞也。至於命善書者書先正格言其上。富民而兼寓教民。不尤善乎。__元史云。世祖中統元年始造交鈔。以絲為本。每銀五十兩。易絲鈔一千兩諸物之直。並從絲例。是年十月又造中統元寶鈔。其文以十計者四。曰一十文。二十文。三十文。五十文。以百計者三。曰一百文。二百文。五百文。以貫計者二。曰一貫文。二貫文。每一貫同交鈔一兩。兩貫同白銀一兩。至元十二年添造釐鈔。其例有三。曰二文。三文。五文。初鈔印用木為板。十三年鑄銅易之。(十)__元至大四年。罷行至大銀鈔銅錢。楊朵法曰。法有便。不當視立法之人為廢。置銅錢與楮幣相權。而用古之道也。何可遽廢耶。言雖不用。時論是之。__　按以鈔為不可廢。以錢鈔為宜兼行。自是確論。__元順帝十年欲更鈔法。吏部尚書。偰哲篤迎合宰相脫脫意。請以鈔一貫文。省權銅錢一千文。國子祭酒呂思誠曰。中統至元自有母子。豈有以故紙為母。而立銅為子者乎。又曰。錢鈔用法見為一致。以虛換實也。今歷代錢。與至正錢中統至元鈔交鈔分為五項。慮下民藏其實。而棄其虛。恐不為國家利。偰哲篤曰。至元鈔多偽。故更之。思誠曰。至元鈔非偽。人為偽耳。至元鈔人猶識之。交鈔人未之識。偽將滋多。偰哲篤曰。錢鈔兼行。何如。思誠曰。錢鈔兼行。輕重不倫。何者為母。何者為子。汝不通古今。徒以口舌取媚大臣乎。__　按以鈔為母。以錢為子。鈔數多而錢數少。鈔以便總統之用。錢以便零析之用。此法未嘗不善。第當於立法之初。先定其規而慎守之。元世先廢錢不用。至順帝時。鈔法極幣之世。承仁宗罷行銀鈔銅錢之後。而欲更法。宜其不可行也。偰哲篤誠未達時務。而呂思誠之言。亦豈極至之論耶。__陸世儀曰。古有三幣。今亦有三幣。古之三幣。珠玉黃金刀布。今之三幣。白金錢鈔。古之為市者。以其所有。易其所無。皆粟與械器耳。粟與械器。持移量算。有所不便。於是乎代之以金。是金者所以通粟與器械之窮也。所以大不如小也。物有至微釐毫市易。則金又有所不便。於是乎又代之以錢。錢者。所以通金之窮也。所謂頓不如零也。千里齎持。盜賊險阻。則金與錢又有所不便。於是乎又代之以楮。楮者。如唐之飛錢。今之會票。又所以通金與錢之窮也。所謂重不如輕也。識三幣之情。則知所以用三幣之法矣。__　按此論三幣甚確。知重不如輕。則知鈔之不當廢矣。__高珩云。鈔法亦可救急。若大糧商稅。非鈔不收。則鈔法立行。上操利權。出不盡而用不竭。又安用朱提為乎。唐法為租為調。元明開國之初。皆以寶鈔濟用。不專重金銀也。__　　究鈔之法__宋史寶祐四年臺臣奏川引銀會之弊。皆因自印自用。有出無收。今當拘其印造之權。歸之朝廷。仿十八界會之造。四川會子視淳祐之令。作七百七十陌於四川。州縣公私行使。兩料川引並毀。見在銀會姑存。舊引既清。新會有限。則楮價不損。物價自乎。公私俱便矣。有旨從之。__宋沈括曰。鈔法數易。富家不蓄鈔而蓄錢。__宋徽宗改四川交子為錢引。新交子一千。當舊交子四千。交子法大壞。__金趙秉文曰。比者寶券滯塞。?朝廷將議更張而已妄傳不用。因之抑遏。漸至廢絕。此乃權歸小民也。自遷汴以來。廢回易務。臣愚謂當復置令職官。通市道者掌之。__金趙伯成曰。更造之法。陰奪民利。其弊甚於徵之。__*原書內容為衍文，故刪。__　按前朝行鈔。皆在開國之初。而行鈔無弊。尤在一朝極盛之時。元始祖。明太祖。皆開基之主也。宋仁宗。金世宗。皆一朝極盛之時也。宋孝宗亦南渡後之盛時。成祖亦當明之盛時。故鈔法通行無弊。明莊烈帝當末年危殆之時。方思行鈔。尚何及哉。所以雖有倪元路之才。終於不可行也。__本朝順治八年。行鈔貫之制。是年始造鈔一十二萬八千一百七十二貫有奇。自後歲以為額。至十八年即行停止。__　按前朝於銅錢之外。皆兼以鈔為幣。　本朝始專以銀為幣鈔。惟順治年間曾暫行之。後以國用充餘。遂行停罷。論者謂　國初制鈔甚少。故暫行無弊。然苟歛散有術。制度精工。雖多造常行。亦可以有利而無弊也。__　　防鈔之偽__宋趙開兼宣撫處置使司。疏通錢引。民以為便。宣司獲偽引三十萬。盜五十人。張浚欲從有司。議當以死。開白浚曰。相君誤矣。使引偽加宣撫使印其上。即為真矣。黥其徒使治幣。是相君一日獲三十萬之錢。而起五十人之死。浚稱善。悉如開言。宋史__　按此亦權時善處之法。然偽引加印為真。則當時立法之?可見矣。固不若多為印。特造佳紙。尤使之難於作偽也。__宋孫甫監交子務。或以偽造多犯法欲不用。甫曰。交子可以偽造。鐵錢可以私鑄。但嚴治之。不當以小害廢大利。__　按甫之言。可謂通達國體。若因有作偽而廢之。是因噎而廢食也。__宋高宗三十二年立偽造會子法。犯人處斬。告者賞錢十串。不願受者。補進義校尉。若徒中及庇匿者能告首。免罪。受賞。願補官者聽。宋史__宋史淳熙二年。宗正丞韓祥奏壞楮幣者。只緣變更。救楮幣者。無如收減。自去年至今。楮價粗定。不至折閱者不變更之力也。今已罷諸造紙局。及諸州科買楮皮更多方。收減則楮價有可增之理。上曰善。三年。臣僚言。今官印之數雖損。而偽造之券愈增。且以十五十六界會子言之。其所入之數。宜減於所出之數。今收換之際。原額既溢。舉者未已。若非偽造。其何能致多如是。大抵前之二界。盡用川紙。物料既精。工製不苟。民欲為偽。尚或難之。迨十七界之便印。以雜用川杜之紙。至十八界。界則全用杜紙矣。紙既可以自造。價且五倍於前。故昔之為偽者難。今之為偽者易。人心循利。甚於畏法。?利可立致。而刑未即加者乎。臣愚以為抄撩之增添紙料。寬假工程。務極精緻。使人不能為偽者上也。禁捕之法。厚為之勸。厲為之防。使人不敢為偽者次也。__　按此論防偽之法極精切。__金史曰。高汝勵言鈔法務在必行。府州縣鎮。各籍辨鈔人。給以條印。聽與人辨驗。隨貫量給二錢貫例。雖多六錢即止。每朝官出使。則令體究通滯以通聞。__　按欲防偽則必為民間立辨偽之人。此法決不可廢。__元林興祖至治中知沿山州。沿山素多偽造鈔者。豪民吳友文為之魁。友文奸黠悍騺。因偽造致富。乃分遣惡少四五十人。為吏於有司。伺有欲告之者。輒先事戕之。前後殺人甚眾。興祖至官曰。此害不除。何以牧民。即張榜禁偽造者。且立賞募民首告。俄有告者至。佯以不實斥去。又有告偽造二人并贓者。乃鞫之。?成。友文自至官。為之營救。興祖命并執之。獄具。逮捕其黨。悉置之法。元史__　按鈔之利厚。民必思偽造。雖立嚴刑以禁之。而偽造者。猶冀其事之不敗露也。若非立賞募告。則人以為首告者損人而不利己。非素有仇怨。又誰肯為之乎。興祖之治沿山善矣。竊以為偽造者。既重其罪。凡親族鄰里知而不舉者。皆當緣坐。而首告者必予重賞。凡官長能發覺逮治者。必立予遷擢。如是則人皆畏法悅賞。而偽造之弊自絕矣。__　　重鈔之術__宋孝宗以內帑金帛。易楮藏於內庫者四百萬。行於民閒者僅二百萬。一時楮幣重於黃金。龔茂良奏聞得商旅往來貿易。競用會子。一為免稅。二為省腳乘。三為不復折閱。以此觀之。大段流通。葉衡奏今諸處會子甚難得宜。量行支降行使。上曰未可。向來止緣所出數多。致有今日之弊。今須少待徐議施行。上又曰。大凡行用會子。少則重。多則輕。山堂考索__　按孝宗謂會子少則重。多則輕。是誠然矣。亦不患其出之多。而第患其入之少。苟收斂有術。則鈔亦流轉於上下而無窮。奚至於多而輕哉。__宋史云。高宗因論四川交子最善。沈該稱提之說謂官中常有錢百萬緡。如交子價減。官用錢買之。方得無弊。淳熙七年以十八界。與十七界會子。更不立限。永遠行使。○十一年以會價增減。課其官吏。__金明昌三年。敕尚書省曰。民閒交鈔流轉。當限其數。勿令多於見錢也。__　按此亦同宋孝宗之意。__明昌中。宰臣奏。民閒所以艱得錢者。以官豪家多積故也。在唐元和間。嘗限富家錢過二千者死。王公重貶沒入。以五之一賞告者。上令參酌定制。令官民之家。以品從物力限。見錢多不過三萬貫。__　按唐制過五千者死。其法太重。富家多蓄錢。罰之足矣。鈔法行。恐民蓄錢。而不蓄鈔。斟酌此法行之可也。__金承安二年。宰臣奏。舊立交鈔法。凡以舊易新者。每貫取墨工錢十五文。至大定二十三年不拘貫例。每張收八文。既無益於官。亦妨鈔法。宜從舊制便。若以鈔買鹽引。每貫權作一貫五十文。庶得多售。上曰。墨工錢貫可收十二文。買鹽引者。每貫可權一貫一百文。__　按工墨費錢愈少。則民愈便。宰臣以為有妨鈔法者謬也。若一貫之鈔。而權作一貫一百文。使民樂於用鈔。則可行。__金高汝勵曰。隨處州府庫內。各有辨鈔庫子。鈔雖弊。不偽。亦可收納。去都邑遠之城邑。既有設置合同換錢。客旅經之。皆可相易。更慮無合同之地難以易者。令官庫凡納?鈔者。受而不支。於鈔背印記官吏姓名。積半歲。赴都易新鈔。如此。則?鈔有所歸。而無滯矣。__金泰和時。從遼東按察司楊雲翼言。以咸平東京兩路。商旅所集。遂從都南例。一貫以上用交鈔。不得用錢。__又孫鐸言。民閒鈔多。正宜收斂。院務稅諸名錢。可盡收鈔。秋夏稅納正色外。亦令收鈔。不拘貫例。農民知之。則鈔漸重。可以流通。__　按此三說。皆所以使鈔之必行。○或問行鈔可決信民之樂從否。曰。可。但當圖之以漸。而用之有術爾。?鈔之利厚。必分散於官與民。使各享其利。然後行鈔可常久不廢。此能使鈔必行之術也。__日知錄云。洪武八年三月辛酉朔。禁民間不得以金銀為貨交易。違者治其罪。有告發者。就以其貨給之。其立法若是之嚴也。九年四月己丑。許民以銀鈔錢絹代輸今年租稅。十九年三月己巳詔。歲解稅課錢鈔。有道里險遠難致。許易金銀以進。五月己未詔。戶部以今年秋糧及在倉所儲通其數。除存留外。悉折收金銀布絹鈔定輸京師。此其折變之法。雖暫行。而交易之禁。亦少弛矣。__　按既用禁金銀。所以重鈔也。而未幾即許民易金銀以進。是自壞其法也。顧亭林先生錢糧論。謂不收錢而收銀。則河北之響馬必多矣。此可知用銀之弊易長盜賊。?錢貨重實。盜賊所取無多。則因而止者多矣。若用鈔則又輕而易藏。盜賊既不能知覺。又可多為標識。則竊之必易於敗露。亦弭盜之善術也。夫以鈔之虛為之母。以錢之質為之子。子母相權。民已甚便。又何為而必用銀乎。明初覬於用銀之利。故自弛其禁。而不知其長盜賊之風。啟謀財害命之端。卒至開礦殃民。而國用益以不足。此計之失也。__　　論鈔之用__金史曰。有司言交鈔舊同見錢。商旅憚於致遠。往往以錢買鈔。?公私俱便之事。豈可罷去。__金史曰。濮王守純以下奏曰。自古軍旅之費皆取於民間。朝廷以小鈔殊輕權。更寶券而復禁用錢。小民淺慮。謂楮幣易壞。不若錢可久。於是得錢則珍藏。而券則亟用之。唯恐破裂。而至於廢也。今朝廷知支而不知收。所以錢日貴。而券日輕。然則券之輕。非民輕之。國家致之然也。不若量其所支。復歛於民。出入循環。則彼知為必用之物。而知愛重矣。今徒患輕而即欲更造。不惟信令不能。且恐新券之復同舊券也。__　按量其所支。復歛於民。自是善術。第患奉行之不力耳。__金宣宗問鈔法如何而通。劉炳對以斂散相權。則鈔法通。__元世祖嘗問太保劉秉忠錢幣之法。秉忠對曰。錢用於陽。楮用於陰。華夏陽明之區。沙漠幽陰之域。今陛下龍興沙漠。君臨中夏。宜用楮幣。俾子孫世守之。若用錢。不週於宜。于是絕不用錢。__　按用鈔自有便處。然何必廢錢。劉秉忠不以正對。而為此穿鑿之談。何也。__金史云。有司乞罷七年釐革之限。交鈔字?方換。而收斂無術。出多入少。民寖輕之。__　按出多入少。最是行鈔大病。鈔之所以輕也。?更有出而無入耶。至於鈔輕而議更造。則民病而鈔益輕矣。__金宣宗貞祐三年。胥鼎上言曰。今之物重。其弊由於鈔窒。有出而無入也。雖院務稅增收數倍。而所納皆十貫例大鈔。此何益哉。今十貫例者。民間甚多。以無所歸。故市易多用見錢。而鈔每貫僅直一錢。曾不及工墨之費。臣愚謂宜權禁見錢。自是錢貨不用。富家內困藏鏹之限。外變交鈔屢弊。皆至窘敗。謂之坐化。商人往往舟運貿易於江淮。錢多入於宋矣。__　按錢與鈔。當相需為用。欲重鈔而禁富家之多藏錢可也。竟欲禁錢不用。過矣。__金史曰。在官利於用大鈔。而大鈔出多。民益見輕。在私利於得小鈔。而小鈔入多。國亦無補。於是禁官不得用大鈔。已而恐民用銀。而不用鈔。則又責民以鈔納官。以示必行。先造二十貫至百貫例。後造二百貫至千貫例。先後輕重不倫。民益眩惑。及不得已。則限以數年。限以地方公私受納。限以分數。由是民疑日深。其閒易交鈔為寶券。寶券未久。更作通寶。準銀并用通寶。未久。復作寶泉。寶泉未久。織綾印造。名曰珍貨。珍貨未久。復作寶會。訖無定制。而金祚訖矣。__　按金之末造。疲於用兵。雖使貨財山積。亦必不足於用矣。而急急屢更其鈔法。有何益哉。若以金之亡而歸咎於鈔法之不可行。是不揣其本而齊其末之論也。○按在官利於用大鈔。在民利於用小鈔。此亦金之時勢使然。若天下承平。中外一家。商賈流通。則民亦甚便于用大鈔也。今之會票。或萬或千。何不便之有乎。__元史劉宣言原交鈔所起。漢唐以來皆未嘗有。宋紹興初。軍餉不繼。造此以誘商旅。為沿邊糴買之計。比銅錢易於齎擎。民甚便之。稍有滯礙。即用見錢。尚存古人子母相權之意。日增月益。其法寖弊。__明史云。憲宗令內外課程。錢鈔兼收。官俸軍餉。亦兼支錢鈔。是時錢一貫不能直錢一文。而計鈔徵之民。則每貫徵銀二分五釐。民以大困。正德三年。以太倉積錢。給官俸十分為率。錢一銀九。嘉靖四年。令宣課分司收稅鈔一貫。折銀三釐。錢七文。折銀一分。是時鈔久不行。錢亦大壅。益專用銀矣。__　按宋金元用鈔。皆與一代相終始。雖其間不能無弊。然未有廢鈔而不用者。獨明至中葉。鈔竟不行。何也。以銀幣盛用故耳。而銀幣所以盛。一壞於太祖立法之初。既禁用金銀。而九年復許以銀代輸租稅。所以兩浙江西閩廣之民重錢輕鈔。至以錢百六十文折鈔一貫。而物價翔貴也。再壞於英宗即位。收賦有米麥折銀之令。遂減諸納鈔者。而以米銀錢當鈔。弛用銀之禁。由是朝野率皆用銀。其小者用錢。而鈔壅不行也。邱濬云鈔法不可行。以用之者無權也。信哉。__明史。鈔法自宏正間廢。天啟時。給事中惠世楊復請造行。崇禎末有蔣臣者。申其說。擢為戶部司務。倪元璐方掌部事。力主之。然終不可行而止。__　按崇禎時國勢方殆。即欲行鈔。民安肯信之哉。所以當時識者。皆追咎宏正間之廢鈔法也。使鈔法行而不以銀為重。即萬歷時礦稅之害。亦何自而興哉。__韓文公策問曰。今天下穀愈多。而帛愈賤人愈困者。何也。耕者不多。而穀有餘。蠶者不多。而帛有餘。宜足而反不足。此其故又何也。__　按此乃錢荒之弊。唐人用錢。其弊如此。今天下用銀。能無銀荒之弊乎。欲救其弊固。莫如用鈔也。__日知錄曰。唐宋以前。上下通行之貨。一皆以錢而已。未嘗用銀。漢書食貨志言。秦并天下幣為二等。而珠玉龜貝銀錫之屬為器?不為幣。孝武所造白金三品。尋廢不行。舊唐書憲宗元和三年六月詔曰。天下有銀之山。必有銅礦。銅者可資於鼓鑄。銀者無益於生人。其天下自五嶺以北。見采銀坑。並宜禁斷。然考之通典。謂梁初惟京師及三吳荊郢江湘梁益用錢。其餘州郡。則雜以穀帛交易。交廣之域。則全以金銀為貨。而唐韓愈奏狀亦言。五嶺買賣一以銀。元稹奏狀言。自嶺南以金銀為[巳]貨幣。自巴以外。亦以鹽帛為交易。黔巫溪用水銀朱硃綵繒巾帽以相市。宋史仁宗紀景祐二年詔。誚路歲輸緡錢。福建二廣易以銀。江東以帛。於是有以銀當緡錢者矣。金史食貨志。舊例銀每鋌五十兩。其直百貫。民間或有截鑿之者。其價亦隨低昂。遂改鑄銀名承安寶貨。一兩至十兩分五等。每兩折錢二貫。公私同見錢用。又云更造興定寶泉。每貫當通寶十五。又以綾印製元光珍貨。同銀鈔及餘鈔行之。行之未久。銀價日貴。寶泉日賤。民但以銀論價。至元光二年。寶泉幾於不用。哀宗正大間。民間但以銀市易。此今日上下用銀之始。__　按銀之用。始盛於金末。至明中葉而益盛。物莫能兩大。此鈔法之所以壞也。唐以前無鈔。尚不用銀。則既用鈔用錢。又何為必用銀哉。__日知錄云。議者但言洪武間鈔法通行。考之實錄。二十七年八月丙戌。禁用銅錢矣。三十年三月甲子。禁用金銀矣。三十五年十二月甲寅。命俸米折支鈔者。每石增五貫為十貫。是國初造鈔之後。不過數年。而其法已漸壞不行。於是有奸惡之條。充賞之格。而卒亦不能行也。??爛倒換。出入之弊。必至於此。乃以鈔之不利。而并錢禁之。廢堅剛可久之貨。而行?熟易敗之物。宜其弗順於人情而卒至於滯閣。後世興利之臣。慎無言此可矣。__　按此一條。可知明初立法之未善。?金銀可禁。銅錢則豈可禁乎。亭林先生所以深惡鈔法者。不過以其?爛倒換。出入之弊耳。今若以佳紙製造大鈔。選天下善書者書之。裝潢糊裱。行用時以?藏之。又何有?爛倒換之虞乎。小鈔必自二貫起。則程式亦可精工。行用者必加慎重。而?爛亦少。唐宋人字畫。傳至今者有矣。豈以紙虞其易壞哉。又鈔之?暗者。准其納錢糧。則陰用倒換之法。而無其害矣。惜乎前人造鈔。見未及此。恨不起亭林先生一質斯論也。__日知錄云。國初民間所納官糧。皆米麥也。或折以鈔布。百官所受俸亦米也。或折以鈔。其後鈔不行。而代以銀。於是糧之重者愈重。而俸之輕者愈輕。其弊在於以鈔折米。以米折鈔。以銀折米。而世莫究其源流也。__　此不善用鈔之弊。後人所宜鑒也。__文獻通考云。歷代多即坑冶附近之所置監鑄錢。亦以錢之置日輕。其用日廣。不容不多置監以供用。中興以來。始轉而為楮弊。夫錢重而直少。則多置監以鑄之可也。楮輕而直多。則就行都印造足矣。今既有行在會子。又有川引淮引湖會各自印造。而其末也。收換不行。稱提無策。何哉。?直會子之初意。非即以會為錢。?以茶鹽鈔引之屬視之。而暫以權錢耳。然鈔引所直者重。只令商人憑以取茶鹽香貨。故必須分路。會子則公私買賣。支給無往不用。且自一貫造至二百。則是明以之當現錢矣。又?齎輕用重。千里之遠。數萬之緡一夫之力。?日可到。則何必川自川。淮自淮。湖自湖。而使後來或廢或用。號令反覆。民聽疑惑乎。__　按此見前人行鈔分地之弊。__　　行鈔之功__宋張殼字伯誠。高宗為兵馬大元師。募諸道兵勤王?飛輓踵道。建議即元帥府印給票鈔。以便商旅。不閱旬。得緡錢五十萬以佐軍。高宗器重之。?善理財。論錢穀利害。猶指諸掌。河閒府志__　按此見行軍時用鈔之便。__宋陝西河東顆鹽舊。官自搬運置務拘賣。兵部員外郎范祥始為鈔法。令商人就邊郡入錢售鈔請鹽任其私賣。得錢以實塞下。省數十郡搬運之費。衍義補__　按此見行鹽用鈔之便。__宋高宗時。錢端禮知臨安府。建言楮幣已行累月。合支官錢造會子。詔入都茶場置會子務。錢端禮為六務。出納制用皆有法。__　按鈔法亦在奉行之得其人。端禮亦善於立法者。__宋史嘉定五年。制臣劉光祖。乃會總所以第六界新會五萬緡。令軍民以舊楮二而易其一。繼又令軍民以一楮半而易其一。又請於朝添給新楮十萬。軍民賴之。__元劉肅洛水人。擢正定宣撫使。中統新鈔行。罷銀鈔不用。正定以銀鈔交通於外者。凡八千餘貫。公私囂然。莫知所措。肅建二策。一曰仍舊鈔。二曰新舊兼用。三曰官以新鈔如數易舊。中書從其第三策。遂降鈔五十萬貫。__　按此良吏之能惠其民者。行鈔先以利民為主。其次則不累民可也。__　　廣鈔之利__金史云。大定八年。民有犯銅禁者。上曰銷錢作銅。舊有禁令。然民間猶有鑄鏡者。非銷錢而何。遂併禁之。__十二年。上曰。金銀山澤之利。當以與民。惟錢不當私鑄。今國家財用豐盈。若流布四方。與在官何異。__　按文獻通考云。上無搜銅之勞。下無犯禁之苦。亦一便也。以此為行鈔之利。然行鈔亦豈能全不用錢乎。既用錢。則必防私鑄私毀之弊。是銅禁仍未可弛也。要之。用鈔之利。豈止於此。__李紱請嚴銅禁疏云。錢文入銅鋪之爐。即化為銅。而未化之前。原係制錢。不可得而捕也。既化之後。已成廢銅。又不可得而捕也。惟禁斷撻造銅器之鋪。則銷毀亦無所用。而銷毀之弊。不禁而自除矣。今現在功令。止禁黃銅。未禁白銅與紅銅也。議者以白銅非制錢所用。不知今之所謂白銅皆黃銅也。議者以紅銅非制錢所化。不知今之紅銅皆黃銅也。銅為錠錁。煮以藥水。可為假銀。豈不能為白銅。嘉興洪爐。以藥水染之。作古銅色。豈不可充紅銅。故臣謂今所行紅白銅。皆黃銅也。臣請自鑄鏡及樂器而外。一切撻造黃銅白銅紅銅之鋪。盡行禁絕。犯者發充邊遠。則國寶流通矣。__戶部尚書海望奏言。錢文為民間日用所需。近年以來鼓鑄無缺。價直昂貴。建議者莫不多求禁銅之法。而奉行不善。易滋弊竇。夫銅器久布民間。一旦禁之勿用。則其情不便。胥吏借此需索。刁民借此訛傳。得賄則賣官法。不得則入人罪。搜括難盡。用法不均。其弊一也。民隱既難上聞。有司未必皆賢。民間交納銅器。或有侵蝕扣剋。僅得半價者。或有除去使費空手而歸者。名為收銅。實為勒取。其弊二也。此等銅質。本極粗雜。加之銷壤。一經錢局鎔化。折耗甚多。所得不償所失。其弊三也。又?黃銅乃係紅銅白銅配撘而成。是以百萬斤之黃銅器皿。其中即有紅銅五十六萬斤。今禁黃銅而不禁紅銅。是較之未禁之先銅又多費。而適以昂其價直。速其私毀。故既禁黃銅之後。白銅甚多。皆姦匠銷毀制錢。攙藥煮白。以成器皿。其弊四也。__　按禁銅之令。自古行之。漢賈誼以為七福可致。唐劉秩有五利之說。考之前史。並申禁令。若我　朝銅產豐饒。礦治之利。自足以流轉而不窮。原無藉民間所有之銅。以充鼓鑄。然欲絕私鑄私毀之源。不得不嚴銅器之禁。雍正四年。嚴禁造用黃銅器皿。是時每銅器百斤。官給價銀十一兩九錢。而贏鑄錢。除工料外以每串為銀一兩計之。實止得八兩四錢有奇。故同一禁銅也。古者專欲為利於上。而我　朝之暫行於一時者。專欲止弊於民。海望請罷銅禁。恐其擾累於民。然苟能嚴飭官吏。何至累民。且行之數年。銅器收畢。胥吏亦無可騷擾矣。至於黃銅能變而為白銅。自當并紅銅白銅而禁之。不當因此而并黃銅罷之。海望李紱二疏。論者終以李疏為是。__邱家穗銅鈔議曰。錢法之所以壅滯不能者。非患其太?而失之重。即患其過繁而失之輕也。要存權為母子之制。而簡以統繁。繁以分簡。俾其輕重兼行。以相為流通而已矣。今天下之錢。大率準於漢之五銖。唐之開元。而無前代甚輕甚重之患。然猶慮其勢日趨於輕。而不足以為重者。以其一文僅當一釐之用。繁而不簡。分而無統。而子母之制不立故也。竊見自漢武令諸王侯製白鹿皮為幣。而後人易以楮。至宋元明三朝。始有交子會子寶鈔之法。皆自一貫至百千貫。以代現錢之用。究其為製。不過方尺之紙。印文其上。而可以易數十百錢之物。其費省於錢十倍。而利用無疆。又不啻過之。顧楮之為弊也。用勞而易毀。質薄而難全。而其上刊有定式。專視區區之印文。以為照驗。即使製造者極其工緻。而傳染未幾。已歸於斷爛。而不可以復辨。上之人始不得已。屢取而更造之。而新陳出入之間。動多詐偽。抑勒不可禁止。如前明行寶鈔法。每一貫準錢一千銀一兩。曾未及中葉而已。漸輕漸減。其後一貫之鈔。不足抵一二文之用。竟以字跡漫滅。濫惡不堪而罷。?以累朝數十百年之永利。而終莫之能守者。由此故也。竊謂鈔法之廢久矣。苟欲神明變通。而為可久之計。固不必襲紙[幣](弊)之虛名。亦不當用虛薄易爛之紙。莫若取白銅之精好者。銷鑄為鈔。如今之錢式。而稍加重大。鏤以文字。面曰康熙寶鈔。背曰準五準十之類。以至準百為止。而其孔中。則別之以圓。取其內外圓通。流行錢法之意。要使內局自鑄。定為一式。輕重纖毫。不容增減。以杜偽造之弊。用是雜行於散錢之中。有鈔為母。以統錢之繁。有錢為子。以分鈔之簡。既不若前明寶鈔之易爛。而又可收宋元交子會子之用。其亦庶幾古人作輕作重之意。而足以救古人錢法之靡也歟。__　按銅鈔與古人之鑄大錢無異。此法非嚴禁銅。立造偽之賞。殆不可行也。且至於當百而止。則民猶未便。豈若紙鈔之無窮乎。彼特患霉爛耳。不知易於霉爛者。因其製作苟?。而行用多也。若鈔值既重。則行用較少。儘可裝潢成卷。藏之以函。又豈患其易弊哉。且既行紙鈔。又可兼鑄當百大錢也。__陸世儀曰。今朝廷用錢。每便於發。不便於收。此由純用小錢。無子母相權之法故也。愚謂今後官民易交。勢當用錢者小錢難於箇數。竟用當十大錢。出入瞭然。無耗損兌折之弊。亦一法也。○又曰宜於各處布政司。或大府州處。設立銀券司。朝廷發官。本造號券。令客商往來者。納券取銀。出入之間。量取路費微息。則客商無道路之虞。朝廷有歲收之息。似亦甚便。高珩曰。鑄當十當百之錢。則可以輕齎而遠行矣。__　按鑄大錢。設銀券。皆與鈔法相輔者也。若既行鈔。而復鑄當百之錢。則鈔可自二貫起。而二貫以下。悉用大錢。百錢以下。悉用小錢。不患於零折之難矣。又造百貫以上之鈔。即可當銀券之用。而得古人飛錢之遺意以鈔收買民間之銅。而鑄錢極其工巧。則私鑄者無利而自息。鑄大錢者。尤必選最佳白銅。鏤為龍鳳文。費本與價直略相當。則私鑄無利禁民。閒行用銅器。則私毀者無所售。而亦自息。此誠利國足民之要務也。財用既足。則仁政可以次第舉行矣。○?嘗擬時務策十數篇。觀者頗不以為非。後閱諸書。則前人多有先我而言者。特所論有詳略耳。因不欲存。惟鈔法一事。疑者十人而九。前人亦罕有論及此者。陸中丞切問齋文鈔。賀方伯經世文編。僅載銅鈔之說。而於紙鈔之利。則未之及。故詳考諸書。反覆思維。求其有利無害之方。著為此編。以就正四方有道焉。__　　鈔幣條目四十__一鈔分為七等。曰五千貫。曰千貫。曰五百貫。為大鈔。曰百貫。曰五十貫。為中鈔。曰十貫。曰二貫。為小鈔。大鈔中鈔。當今會票之用。小鈔。當今錢票之用。__一二貫以下無鈔。更鑄當百當十大錢。以便民用。錢為三等。__一紙類甚多。造鈔務選佳紙。潔白光厚耐久者。既用造鈔。即禁民間不得買賣此紙。以防作偽。○竊擬高麗紙佳者即可造。其劣者聽民間行用。__一五千貫鈔。用紙三丈。闊尺二寸。千貫用紙二丈五尺。五百貫用紙二丈。百貫用紙一丈五尺。五十貫用紙一丈。十貫用紙五尺。二貫用紙三尺。大鈔命善書者書孝經其上。真草篆隸俱可。中鈔半書半印。用先正文。如原道西銘之類。小鈔用銅板印文其上。如程子四箴。朱子家訓之類。務極精工。__一大鈔中鈔。裝潢成卷。小鈔亦糊裱行用。以防易壞。__一大鈔中鈔。行用時或以金石木革為函。小鈔以綃素為函。__一以金玉水晶銀銅。倩好手雕為五印。各有官掌之。又分三等。大鈔用大印五。中鈔用中印五。小鈔用小印五。以硃砂好印色印其上。違者罪之。__一造二貫之鈔。尤貴精工。必費本二百餘文。鑄大錢必極工巧。以防偽鑄。__一行鈔先從京師起。以次漸及於各省。約數期年。然後?及天下。__一造鈔。發於各省布政司。為印記發於各府。又為印記發於各縣。又為印記發於錢莊。錢莊又為印記。然後行之民間。則易於辨偽。__一以大鈔中鈔。發與各銀號。即禁其不得私出會票。如領一萬貫鈔者。半年之後。覈其換銀若干。如已用完。則收其銀。如鈔十千貫之數。以一分之利與銀號。__一以小鈔。及當百當十大錢。發與錢莊。即禁其私出錢票。民以銀易錢。即以小鈔與之。如銀數不滿二貫有零者。則以大錢與之。半年之後。覈其所入銀數。而收其十之九。以一分之利與錢莊。__一民以銀易鈔。在下令半年之內。准加一分之利與之。一年之內。加五釐之利與之。一年之後。照時價不加。__一民以錢易鈔。以鈔易錢。錢莊准取百分之一。不許多取。__一鈔之出入。經吏胥之手。亦准取百分之一。但取之官。不取於民。如有勒索。嚴治其罪。__一隨在設立辨鈔之人。官給以祿。__一鈔既各分省分。易於稽察。又令通衢大邑設立官局。民以他省鈔至者。驗明。准其換本省鈔行用。__一民以鈔納錢糧及關稅者。二貫之鈔。準作二貫二百文用。__一小鈔行用既繁。雖糊裱尚不免易於?爛。但辨其非偽。許將?爛之鈔。納錢糧關稅。惟止作二貫用。更不加二百文。既納之後。解部焚毀。以免倒換之弊。__一下令二年之後。鈔法通行。禁民間不得以銀為幣。惟為器皿不禁。私以銀交易者。沒入其銀與物。以其半賞告者。__一禁銀之後。募商人領銀開設官局。撻造銀器。以減半之價。售於民間。使銀價益賤。民以銀易鈔者。亦作半價。__一設立收銀之局。民間有賣銅器者。官為重價收之。以供鼓鑄。禁絕撻造銅器之鋪。惟鎖鈕樂器不禁。其餘銅器。不准民間買賣。胥吏不得向民間搜括舊藏銅器。以致騷擾。__一鈔貫文有一定。私減鈔價者有罪。__一造鈔之後。必二十年然後添造新鈔。__一監造官造鈔時。不得刻減工費。以致不如程式。違者罪之。__一偽造者斬決梟示。出首者。賞鈔百貫。更籍犯人之產予之。胥役能捕獲者。亦如之。官長能發覺。立予遷秩。鄰族知情不舉首者同坐。如始係同謀。而能自首者。免罪受賞。__一各處官庫。俱令積錢。如民閒鈔多。即發錢收買。不令民間壅滯。__一小民誤用偽鈔。更不加罪。惟更究其偽造之人。__一民閒藏錢。非典當錢莊字號。不得過一千貫。如違禁。沒入其錢十之五。即以五之半賞告者。__一行鈔之初。內外官俸。各加一倍。本俸暫與以銀。加俸悉給以鈔。俟鈔法通行後。官俸各加數倍。悉給以鈔。__一書鈔之人。予以重祿。如有官爵者。紀功遷秩。造鈔出力者。立予議敘。__一行鈔之初。必加惠於民。蠲免逋欠。優?耆老。以新天下之耳目。__一地方官能奉行鈔法無弊者。必予加級紀錄。__一令學中稽察貧士。給鈔周?。__一民有鰥寡孤獨。及遇水火凶荒之災。皆發鈔賑給。__一地方有水利當興。及荒土可耕者。皆發鈔修治。__一行鈔之後。關稅田賦鹽課皆議減。__一商人與外洋交易。准以鈔向沿海地方官局易銀。去及還准以銀易鈔。出入之價如一。銀器不准載入外洋。__一外蕃貢使入朝。欲市中國之貨者。准以銀易鈔行用。則外蕃亦重中國之鈔矣。　耕當問奴。織當問婢。錢幣當問商賈。予鄉里多富商大賈。故與精於會計者。參酌事情。思其興利防弊之法。略備於此。非敢據史冊陳言。徒侈書生之論也。__　　附鈔幣問答三十__或曰。國家之成法不可改。答曰。　　　世祖章皇帝八年嘗造鈔。每歲十二萬。至十八年因國用充裕停止。則用鈔正所以復　　　祖制。何嫌於改法。且語云。利不百不變法。今行鈔視用銀豈止百倍之利乎。__或曰。天下方處全盛之時。若行鈔則示民以貧矣。答曰。苛財匱已極之世。雖欲行鈔而民不信。正惟當全盛之勢。而生齒日繁。經費浩大。王制所謂積三十年之通者。不可不豫為之計耳。此乃所以開富足之源。安得謂示民以貧哉。__或曰。鈔乃末世之所用。恐不可行之。答曰。宋太祖始立便錢務。至仁宗時立交子務。正宋極盛之時。金元兩朝皆開國時用鈔。金世宗有小堯舜之稱。其時亦盛行鈔。明太祖開基之主。亦造寶鈔。至崇禎時欲行鈔而不及行。非鈔之有害於國也。而論者以為末世之政。豈不冤哉。__或曰。恐偽造者多。答曰。既特造佳紙。多為印信。鈔直重者。又令善書者書之。則作偽者必先造偽紙。又刻印信。再摹字跡。有一不肖。其姦立破。較之私鑄錢。偽造銀。其難數倍。而又隨處皆立辨鈔之人。重法以誅作偽之人。重賞以獎告偽之人。則偽造自可息矣。__或曰。恐民不樂行鈔。答曰。今京師民間貿易皆用錢票。遠方商賈皆用會票。已不異於用鈔矣。間有錢莊歇閉。而票不能取錢。則民受其害。而民終肯用錢票者。以便易故耳。況國家所用之鈔。有散有收。永保無虞。錢可易鈔。鈔可易錢。便易之極。而民翻不樂從乎。__或曰。今錢漕一經胥吏之手。即有浮收。若行鈔。則弊更不可測。答曰。錢漕所以能浮收者。以每縣各分疆界也。故胥吏得以持權。若換鈔則所設官局錢莊甚多。隨地可以換易。胥吏安得持權。且錢漕不許包完。故胥吏得以勒制小民。若以鈔納稅。儘可託紳士代納。胥吏又安敢勒制之乎。又按錢漕之浮收也。彼亦有所藉口也。曰米色之醜也。解費之重也。若行鈔。彼又無所藉以為名矣。吾正恐胥吏之無可作弊。而奉行不力。故加百分之一以予之。豈懼其侵漁乎。__或曰。銀與銅。乃堅剛不壞之物。而鈔不可久。答曰。昔之造鈔。制度苟?。故易於毀壞。今之造鈔。程式精工。紙料堅厚。大者裝潢成卷。藏之於函。可數百年不壞。小者裱糊行用二貫以下。仍用錢。則不至於甚繁。雖小鈔亦可十數年。即有?壞。仍准其納糧充稅。解部焚毀。可以免倒換之累。於民無損。若慮水火之虞。則以皮木為函。可以入水不濡。以金石為函。可以入火不。何易壞之有。__或曰。以楮為幣。是以無用為有用。近於欺民之術。答曰。銅之為物。寒不可衣。飢不可食。聖人制為錢。以奔走天下。是亦以無用為有用也。設令三代上有紙。安知聖人不以之造幣乎。若必以有用為幣。則有用莫如帛。然固不可以為幣明也。__或曰。恐物價騰踴。答曰。物價之所以貴者。以物少而錢多也。今以鈔易銀。錢不為之多。而物不為之少。物價何以騰踴乎。__或曰。恐犯罪者多。答曰。偽造既難。則犯者自少。至於民之換鈔。既獲一分之利。彼自願從。朝廷未嘗強之使換也。?立法但禁偽銀。不禁藏銀。何犯罪之有。且從此而鉛錢偽銀之弊絕。盜賊劫銀之風亦絕。則獄訟可省。而論者反慮犯罪者多。謬矣。__或曰。用鈔但利國耳。於民何預。答曰。國用既足。則官加俸吏增祿田。賦可減。關稅可輕。鰥寡孤獨皆養之由。是興水利。墾荒田。積義倉。修學校。使將天下無一夫之不獲。豈止利國已哉。__或曰。何不銀鈔兼用。答曰。苟欲兩利而俱存之。則銀與鈔必互相低昂。而其價不能畫一也。明之已事可徵矣。明初禁銀不用而鈔行。其後自弛其禁。而鈔漸不行。故必廢銀不用。而後鈔重也。__或曰。何不并錢廢之。答曰。既用鈔。則用錢之處自少。若必并錢廢之。則鈔必瑣屑而不可行也。__或曰。天下之銀。盡收於上。民閒不慮其空乎。答曰。銀既收於上。上亦無所用之。則當減價。仍散之於下。使民間得為器皿。但當嚴禁其為弊耳。如是則銀價必甚賤。而鈔益寶貴。此本齊高帝金土同價之意。而善用之者。__或曰。宋孝宗言行用會子少則重。多則輕。今準天下銀而制鈔。無乃太多。答曰。以天下論銀之行用。本慮其少。則以銀易鈔。適如其數。雖倍加之。尚未至於多而輕也。且必二十年後添造。自不患其日多也。__或曰。宋富公弼。言交子之法。必積錢為本。今行鈔而不以積銀為本。安在可行。答曰。此又古今時勢之不同。古人以鈔代錢。相輔而行。故必積錢為本。今則以鈔易銀。廢銀不用。安用積銀為本哉。百姓有萬億之銀。國家造萬億之鈔以易之。民間所有之銀。即國家用鈔之本。與宋之時勢異矣。__或曰。馬端臨言用鈔則下無犯銅之禁。今何以用鈔而復禁銅。答曰。必禁銅為器。方可絕私鑄私毀之兩弊。又不遽禁銅而以鈔買之。則民亦樂從矣。較之賈誼七福之說。劉秩五利之議。更為便易。__或曰。銀可分用。而鈔難零折。答曰。鈔既分為七等。又有錢三等以佐之。亦何事其分折乎。__或曰。恐事涉煩擾。未免駭民。答曰。今天下簿書出納。律例科條。其事甚瑣。不聞厭其煩擾。豈以操天下錢幣之大權。而可慮其煩擾乎。且因民之所利而利之。民又何駭。__或曰。中國既不以銀為幣。銀必入於外洋。答曰。外洋欲市中國之貨。必先以銀易鈔。彼之銀有盡。而吾之鈔無窮。則外洋之銀且入於中國。而中國之鈔且行之外洋矣。豈慮銀之入洋外哉。__或曰。萬一國家復用銀。而不用鈔。豈不害民。答曰。天下既安於行鈔之利。後世必無廢鈔之事。正不必過慮也。__或曰。國家何不徑自行鈔。而必易民間之銀乎。答曰。以鈔易銀。非貪天下之銀也。?徑自用鈔。則銀歸無用。而富家之藏銀者受其害矣。惟以銀易鈔。則民之貧富。適如其故。富者自不怨矣。或曰。民以鈔虛銀實。終藏銀而不易鈔。則何如。答曰。民之欲藏銀者。恐鈔有時不用耳。今若明示以歷久不改。彼百姓安肯舍目前現用之鈔。而藏不准為幣之銀乎。__或曰。恐富家藏錢。而錢少則如何。答曰。宋金元鈔法屢更。故富家不蓄鈔而蓄錢。若一定不移。則藏錢繁而藏鈔?。民又何樂為此乎。且國家可倣唐時設立限制。使藏錢不得過多。自不至於錢荒矣。__或曰。設民以數萬之鈔。盡欲易錢。則錢莊何以給之。答曰。大鈔惟准易小鈔。小鈔方准易錢。且民間藏錢。不准過一千貫。又豈慮其難給乎。__或曰。顧氏日知錄嘗極言鈔法不可行。通人之論。似不可違。答曰。顧氏見鈔之廢。以為帝王之權。有所不行。而不知特由於錢糧不收鈔之故也。且顧氏所惡者。宋金元明之鈔耳。今能盡舉其弊而去之。雖亭林先生復生。亦必以為可行矣。__或曰。鈔行而財用足。則風俗奢侈。亦一弊也。答曰。沃土之民不材。理固有之。然加之以教。既富方穀。亦易為善。豈反慮其足耶。__或曰。如此不幾於聚斂乎。答曰。所惡於聚斂者。為其剝民以利國也。若鈔法則並未取民分毫之利。而民反受其益。豈可與桑宏羊之平準。王安石之青苗同日語哉。__或曰。恐奉行者不皆得人。雖良法豈能無弊。答曰。天下之法皆可以生弊。然立法之初。必先求其盡善而後行。至其小小利害。又當隨時變通之。而大體卒不可改。但得賢者一二人操其權。則其下奉行之人。又誰敢舞弊乎。__或曰。此外豈別無足財之策。何事行鈔。答曰。天下之財。止有此數。損上則益下。損下則益上。故計臣言富國之道。未有不病民者。司馬公所以言不加賦而國用足。必無之理也。惟行鈔則取之不盡。而非取於民也。實為法之良者。第前人行之。尚未能盡其妙耳。__　台上　四方全局籌之。洵屬鉅細精粗。無微不周。具見亮生先生救時善政。忠為　國謀。惜乎立說近二十年。無同心者采奏　　天廷。請立見施行。則利權操自上。永不受銀貴之制矣。翹足俟之。__　_
錢法|李[因](固)篤|HCJSWXB_RAO_1881|　卷五十三戶政二十八錢幣下|愚觀貨幣之原。王者所以馭天下之情物。而未嘗專自利也。是故權操其要。以銅楮之微。可埒於金玉。而理失其平。以天子之威。不能得諸匹夫。何則。權出於上者也。上不愛其權。則利之所在。人爭趨之。究之下反受其害焉。理通乎下者也。下不服其理。使利專歸於上。則下有所苦而不行。究之上亦無所利焉。故其用與天下均之。而權非可旁分。其法自上制之。而理非可獨擅。則利以和義而不至於滋害。此從來制錢之大經也。雖然。不揆於古。則無以折損益之宜。不謀其精。則無以立變通之會。彼夫燧人之始作。黃帝之更端。遠者姑不論矣。如禹為歷山之幣。湯鑄莊山之金。特以贍人之不足。非即以阜財也。周九府之設。命之曰圜。而外府泉府掌其出入。齊三幣之論。命之曰衡。而上幣中幣。準於刀布。此則通其制用。然猶未有厲禁也。漢武帝中。始置吏領鹽鐵一大農務。方部郡國。令遠方各以其物相灌輸。稱為平準。?至是而利盡在官。公私之說起。良楛之形殊矣。語其重則有赤仄比。論四柱八銖。直百當千之變。語其輕。則有鵝眼綖環。榆莢荷葉。風?水浮之名。而惟元狩之五銖周郭。其質令不得磨錢取鎔。武德之間。通計十錢重一兩。當古之七十銖。以上二者。輕重之間。為獨得其中焉。歷代相承不一。舉其著凡有八家。管仲曰。夫幣。握之非有補於煖。食之非有補於飽。而先王以守物而御人。是論其德也。孔琳曰。制無用之貨。通有用之財。既無穀帛毀敗之費。又省商旅轉般之勞。是論其才也。單穆公曰。民患輕則母權子。作重以行之。若不堪重。則子權母。作輕以行之。亦不廢重。子可廢。母不可廢。是論其理也。賈誼曰。事有召禍。法有起奸。令細民操造幣之勢。雖黥罪日報不止。是論其柄也。孔覬曰。重之患在難用。而難用為無慮。輕之患在盜鑄。而盜鑄為禍深。所以盜鑄而嚴法不能禁。上惜銅而愛工也。是論其弊也。劉秩曰。物賤則傷農。錢賤則傷賈。故物重錢輕。錢輕由乎物多。多則作法收之使少。少則重。重則作法布之使輕。是論其術也。陸贄曰。廣即山殖貨之功。峻用銅為器之禁。是論其用也。劉陶曰。民可百年無貨。不可一日有饑。是論其本也。八家之議。其在於今。或有行有不行。或有急有不急。若夫今之錢法。蓋於國者未能多。施於民者未能廣。傳於歷年者未能久。則愚嘗略取而計之。得十有二事。曰庀銅。曰易舊。曰核禁。曰聚工炭。曰定直。曰疏滯。曰抵賦。曰酌省鑄。曰立質。曰辨文。曰通市糴。曰治私治。__何言乎庀銅。銅者。所以為錢之具也。錢之不贍。在於銅貴。銅貴之繇。采之者眾耳。夫銅以為兵。則不如鐵。以為器。則不如漆。故禁之無害。官禁之。則銅無所需而益賤。賤則錢之用給矣。且銅不下布。則盜鑄者無因而就。公錢不破。而人不犯死刑焉。天下出銅之山。四百六十。宋鑄錢之監。二十六所。歲課至五百四十九萬。貫韶永通一監。至歲八十萬貫。載諸前史者可考已。何言乎易舊。舊錢者。民所自有之物。嘗利其行也。而行舊百。則廢新亦百。行舊千。則廢新亦千。故禁之便。然徒禁之。而不知以收之。民孰肯捐其所自有者。一旦委諸溝壑。禁稍寬而舊錢將復出矣。法宜出新以易其舊。令民出舊者。十得新者六。民所得既浮於銅直。必爭聽命焉。責在守令。總於藩服。而國家亦可藉廢銅佐鼓鑄。則其用亦饒。此又與庀銅之說相權者已。何言乎核禁。禁者。禁奸民之鎔錢為器也。錢苟為器。其利十倍而上。將何恃以通百貨。平低昂。且鎔之為器。錢雖毀而器存。若夫散而四出。轉遷他國。害將有不勝計者。王安石一罷錢禁。而邊關海舶。弛不復譏。卒致國用日耗。非其已事哉。自今申之。鎔銷為器者罪。漏出外邦者刑。為禁既嚴。而民曉然。知蓄錢之無用。勢必樂輸之官。此又與易舊之說相權者已。何言乎聚工炭。工炭者。錢之所由以成也。一錢之成。費如其體。度諸先王足民之本心。固無所惜。而當國用屢絀之秋。亦必有以權其不足。今京師樓堞之建。例由罪人。苟倣其制。擇流軍之有力者。令鳩工輦炭以自贖。仍下其議於直省。准而為之。嚴治侵入之罪。則銅不咎於鑄。本舊不苦於革新。禁不苦於厲商賈。此又與上之三說相權者已。定直維何。錢與物。平則行。觭則滯。故直不可不均也。直均矣。而民仍樂蓄金。不樂蓄錢。何者。金積而伸。錢積而詘也。今且行十數年。立一新局。而前之所鑄。二僅當一。更一字式而前之鑄。三僅當一。民以為此旦夕事耳。孰能藏之哉。夫錢固欲其布。不欲其藏。然非有藏。者則錢之用。必不勝於金。前史所稱富人之橐。類以錢計。愚又考明初洪武至成化。百年之間。僅大中洪武永樂宣德四錢。未嘗更有所作。而其時亦不至乏。則今之數易者何為乎。疏滯維何。錢之用?則通。狹則塞。故滯不可不開也。今以省言之。則行於北者。或不行於南。而製且互殊。以郡言之。則行於邊者。或不行於腹。而估無一律。有專行新者。有新故相準而行者。有此貴而彼賤者。奸民往來貨遷其中。是與朝廷爭利也。夫天下之同文久矣。何獨至於錢而異之。請嚴為令。務使勿貳。錢之地寬。而價益不搖。豈非定直相表裏乎。抵賦維何。錢之出入。欲行下亦欲行上。故賦不可不明也。今官予民。則迫而受之。民還官。則拒而不納。收之敝於無用。則予之莫肯復收。故錢之不行。自上格之也。倘議行。亦必先自上始。通計天下州縣正賦。除陸路解京之外。有隨地支銷者。有水路可達於京者。概許納錢。而即以此嚴治守令之殿最。何則。有司之取民金之耗為難知。而錢之贏為易見。故多藉口不便耳。誠使民閒之錢得用於官。雖萬里如屬目矣。豈非與疏滯相表裏乎。__酌省鑄維何。錢數之取。近則易。遠則難。故鑄不可不增也。今盡罷各省而歸之京師寶源寶泉兩局。計臣之意。不過謂撤外爐以杜私鑄耳。然京師鑄之錢。僅用於京則可。如其自京而達之天下。則與省鑄何別。故私鑄之有無。係乎錢之盛衰。不係乎爐之多寡也。請詳議而復之。則錢給人用而直可無低昂。省皆一式。而行可無關閡。民取諸省乃納諸省。而賦可無匱乏。豈不與上之三說相表裏乎。如所謂立質。質也者。體厚而後用宏也。夫珠玉出於天幣帛成於人。錢則合天人而為之。銅出於天。吾無所吝。工出於人。吾無所惜。俾其肉好適均。輪郭正周。造一錢。費一錢。本多而工裕。然後上下之情相安。今宜倣五銖之舊。每年計用銅十五分。剉磨之餘。去五存十。輕重大小。各適其中。而行之可以不窮矣。如所謂辨文。文也者。義順而後利施也。夫天左旋。日星順之。地右旋。河江順之。唐之開通元寶。其文自上而右。右而下。下而左。猶之左旋也。後人不及詳考。遂訛為開元通寶。一縱一橫讀之。天地閒如有是成文者乎。義之不順。而何有施。至鑄錢用年號。始於劉宋之孝建。建隆以來。每更一號。必鑄一錢。有一帝而九改號。十鑄錢者。銅炭工作。保無厲民耶。金制一帝一錢。以未改元。故得省。然二十年之內。已再易矣。宜倣開通之舊。順布其文。或用國號。或別制佳名。以古篆書之。輪郭之旁。周迴鑿為細紋。而錯綜得體。義伸而用乃伸。即準於立質之說。可以相資矣。如所謂通市糴。市糴也者。立法而後價平也。夫民之饑由於穀。穀之貴由於法之不詳。商販者少耳。宜定市價之令。恒以米穀為本。下之有司。在內俾坊市。按月報於朝廷。在外俾市?。以旬上於邑。以月上於府。府以季上於藩服。藩服上於戶部。使上知錢穀之數。驗民食之足否。為通融轉移之法。使錢不至於常餘。穀不至於常歉。其價既平。而民不苦於饑。因是以稽差稅科斂。計工役。而懋遷合義。法變而施法不變。即準於辨文之說。可以相資矣。如所云治私治。私治也者。外絕而後內專也。夫斂銅開治。非一手一足之力也。聚人既多。必不能欺閭里之耳目。而奸民往往肆行無忌。多與吏胥相比。今郡縣皆有游徼之卒。宜令有司。擇其敏者。專主幾察。而嚴其責成。遇貿錢都市者。一有濫惡不堪。則境內必有盜鑄之徒。民即齎錢以報有司。責游徼以奸人之主名。而務其必獲。權在守令。弁員不得問。而鼓鑄既清。無敢雜以鉛錫。質將益固。無敢亂其字畫。文將益端。無敢妄為軒輊。市糴將益明。即準於上之三說。兼可以相資矣。故庀銅以儲之。易舊以斂之。核禁以藏之。聚工炭以濟之。則蓄於國者。不患其不多。定直以長之。疏滯以擴之。抵賦以來之酌省鑄以便之。則施於民者。不患其不廣。立質以敦之。辨文以敘之。通市糴以裒益之。治私治以剔釐簡貴之。則傳於年者。不患其不久。利弊之端。此其大略也。__然而銀禁不著。錢之積輕。不可得而振。鈔法不復。錢之行遠。不可得而達。愚聞國之本賦。民之貿易。其用銀皆自元始。明初嘗禁之。而規畫未周。權宜未審。故迄不行。請稽三幣之法。以銀為上幣。錢為下幣。許公私通用。而一準於上幣。每銀一分易錢十文。銀藏至十兩以上者禁之。違者其罪流。如此則錢與銀權。勿致有偏重之慮。何積輕之不振哉。愚又聞周官有傳別之成。漢武有鹿皮之幣。是鈔之權輿也。飛錢合券委輪創於唐。交子會務稱稱提盛於宋。迨元而鈔提遂孤行。終其世。人不知有錢之用焉。請稽三幣之法。以銀錢為上下幣。鈔為中幣。中下幣。公私通用。而仍準於上幣。新製之鈔。每鈔易錢十文。當銀一分。四角完而未中折者。鈔五文。中折者。三文。?爛而有字者一文。銀之遞減如之。通詔天下以為定制。民以鈔易錢者聽。以納賦者聽。與凡軍士之頒賜。工役之稍食。鹽賈納鈔於京庫。鹽場給鈔為工本。鈔關取鈔為稅課。明示民以津關必藉鈔而通。輸納必藉鈔而給。人亦曉然知收鈔之即可當錢。又錢多則出鈔以聚之。鈔多則出錢以聚之。錢鈔俱多。則出銀以聚之。詔大司農。敕都稅宣課二司倉。太節慎二庫。制其出入。易其有無。使循環如流水。如此則錢與銀鈔相權。勿致有敗壞之憂。何行遠之不達哉。今世吏胥惟恐錢鈔之法。歸於畫一。則侵漁易窮。相與阻壞。有司喜其利己。率樂從焉。但知有出。而不知入之為出。藉口便民。而不兼用之。?為便民。是在廟堂之上獨斷而必為之。若夫崇節儉以厚其基。重農桑以培其民。信功令以果其行。慎擇有司。申明賞罰。以要其終。則凡有關於國用者。類宜加之意焉。又不獨錢法一事也。__　歷言古今利弊源流。有今已行者。有未行者。大率皆通達無滯之論。唯易舊。核禁。聚工炭。定直。抵賦五段。鑿鑿可見之施行。而末段官吏不樂錢鈔畫一。侵漁易窮。相與阻壞。抉破此弊。令　朝廷曉然於藉口。不便隱情。則善政立行。而　國必富矣。_
兄弟異居議|王紳|HCJSWXB_RAO_1881|卷五十九禮政六宗法下|比世同居、盛德事也、然而非常之道、不可以常情守、故聖人不貴、古者制民產百畝、家以八口為率、有弟以為餘夫、壯而有室、則別授田、未嘗禁人之分居也、且教人以分居也、何也、人以一身、分而為兄弟、又分而為兄弟之子、以至於無窮、勢由聚而之散、數由少而之多、不能終於不異也、君子謹其異之始、而予之職業、示以勤苦、俾之各成其事、而民競勸、斯亦使人自立之道矣、後世一二賢哲、懲兄弟之爭財而私產也、激而為屢世同居之事、意固慈祥愷惻矣、迨其後無公正之族正以持之、有不肖之子孫以間之、致起爭競、遂至一敗而不可止、是始於讓、終於爭、始於和、終於戾、而一家之氣象薾然矣、夫兄弟至親也、在於情誼敦篤、不在形貌纏、使既異之後、有無相通、疾病相扶、雖異猶未異矣、如或志意猜疑、神情阻格、雖與之共居止、同飲食、而日相暌違、其得謂之不異乎、儀禮之言曰、父子一體也、兄弟一體也、故父子手足也、夫婦判合也、昆弟四體也、昆弟之義無分焉、而有分者、則避子之私也、子不私其父則不成為子、故有東宮、有西宮、有南宮、有北宮、異居而同財、有餘則歸之宗、不足則資之宗、此亦言當分別之義、而第以子之私言、義不盡於此矣、雖然、抑有進焉、國君傳子、正也、而或改而傳弟、豈非雍睦友恭之尤者乎、然商自沃丁立弟、其後弟子或爭相代、比九世亂、宋宣傳穆與夷弒、諸樊讓札王僚誅、魯隱曹臧、其前事矣、宋之二太、尤可哀慟、豈非以名分無定、而生心者眾乎、是故唐虞之揖讓、不可行中古以後、夷齊之得仁、難以語季世之心、何也、人心不同、慈惠者難得、而暴戾者不少也、吾聞古王者之子、長則各有分土、諸侯之子、長則各有職業、桓榮諸兒、分經而誦、曹彬諸子、分蓻而營、使不肖不得庇於賢良、賢良不得牽於不肖、所謂父之於子、賢則愛之、不賢則賤之、是乃天地之公心也、夫事貴守常、不貴立異、當圖其終、不貴矜其始、能為遠慮、謀及子孫、可為深長思矣、__　_
提督出後異姓疏|曾國藩|HCJSWXB_RAO_1881|卷五十九禮政六宗法下|再江南提督李朝斌。本姓王氏。襁褓中為李氏父母撫養教育。至於成立。迭遘艱虞。王氏本生父母。隔絕不相聞問。李朝斌初不自知為王氏所生也。本年三月間。有善化縣人王正儒來臣處。?稱李朝斌係所生子。自幼育於李氏。請飭復姓歸宗等語。臣當即詢之李朝斌。究竟是否有因。李朝斌茫然不解。即寄書至家。詢其族叔李傅成等。始據詳告顛末。蓋李朝斌未生以前。王氏本生父母。已有子三人。世俗之見。以多子為累。王正儒與李朝斌之父相識。故指腹訂定。墮地後即任聽李氏攜去。王氏父母。固已棄之如遺也。事隔四十三年。忽有呈請復姓之議。李氏族人。謂王氏恩誼已斷。寄書詳論。極陳不應歸宗之義。其言亦頗中肯。臣覆加查核此事。關係綱常名義。未可憑空臆斷。查　本朝言禮之書。尚書秦蕙田所纂五禮通考。最為精核。其於異姓為後之事。反復辨論。一以原情為主。所引金史張詩一事。詩本李氏子。育於張氏。閱三十年始知之。初議歸宗。終以張氏無子。遂仍其舊。秦蕙田稱張詩為孝。今王氏本生之父母有子三人。而李氏撫養之父母。則無立後。正與張詩之事相類。伏查定例。出嗣之子歸宗。亦以所繼父母有無子嗣為斷。若令李朝斌歸宗。則在王氏本生之父母。不過於三子之外。又增一子。而在李氏撫養之父母。竟至斬焉不祀。撫子者必抱恫於九泉。為子者將難安於畢世。核諸古禮。參以今律。李朝斌應於李氏別為一家。但後其撫育之父母。而不祭其以上之祖宗。於王氏則不通婚姻。一以報顧復之深恩。一以別族屬之大義。其於王氏之父母。則未盡教養。自難責以子道。該提督天性肫摯。未忍自?。臣為之參酌定議。詳晰批示。遍諮宗人。情義既可兼盡。眾論亦已僉同。惟以提督大員。異姓為後。必應奏明立案。以昭鄭重。而垂久遠。用敢詳陳本末。上達　　宸聰。伏乞　　　皇太后　　皇上聖鑒。謹奏。_
上王夔石中丞論採礦金書|陳寶箴|HCJSWXB_RAO_1881|卷五十二戶政二十七錢幣上|竊惟國用自嘉道以來?藏實鮮河工海防二者迭為漏?庫帑日以匱乏咸豐軍興而後　國帑既空民財亦竭大錢鈔票之法阻閼難行。而捐輸釐稅二端口愈加密　朝廷厚澤深仁既守永不加賦之　　祖訓則至今正供而外所恃以濟國用之窮者亦惟此捐釐而已海內凋敝民困未蘇二者已成強弩之末決不能於此外更議取民之制而今日用財之鉅且急則且方興而未已有不堪為設想者苟聽其自然而不思亟為之計是處堂之智也亟為之計而仍思取之民是剜肉之謀也自來為國家計久遠者必曰損上以益下而言利之臣壹意以富強為事則又必損下以益上時至今日上下皆無可損矣假令倉卒之頃　國家有緩急之備閭閻有水旱之災不知何策以處此故善理財者在因國家已然之制而振理之因天地自然之利而裁成之今日則榷鹽開礦二者其大端也鹽政自有專司不敢妄議至於開礦之說人人知之人人皆能言之而卒無主持其說以收其效者則以未深究其底蘊未能折衷至是而不免為?言所奪也夫開礦之非今時創舉不待辨今天下所用之黃白鏹未有不自開礦來者特為之有其道耳今人徒以明代曾因開礦擾民滋變未嘗深求其故與其所以滋變之由但一聞大利啟爭易聚難散之說遂相戒不敢置議而天地仁愛日產其菁華以惠養?生者一聽其埋沒於荒榛朽壤之中而惟苦力勞志銖積而寸累者之是求是何異聞溺而湮井焚而夷?也考開礦之法始於三代盛時管子言禹湯鑄歷山莊山之金為幣以救水旱御人事而平天下周官人掌金玉石錫之地而為厲禁以守之以時取之則物其地圖而授之而巡其禁令此為礦金關閉禁令之始非叔季之獘政也自時厥後物產有盈虛國計有豐絀不以為常經而亦未嘗廢而不用唐初置諸州銀冶五十八所至元和中以計臣議錢法欲重銅輕銀特申封閉坑採之令宋代坑治益盛天下銀冶多至八十有四皆官主之其時礦苦微歇者屢有除汰而江淮荊湖新發之礦漕司慮給本貲往往停閉至建炎七年允工部請以金銀坑冶召民自備物料採取烹煉官收十分之二法始一變此皆往代開礦因革損益之明證未嘗騷擾病民致滋變亂也明太祖成祖嘗慎重開礦事然猶置陝西鳳凰山銀坑八所福建銀屏山爐冶四十二座又置浙江溫處諸銀場局永樂時遣官赴湖廣貴州采辦金銀其後歲入礦課遞有增減至英宗始下詔封坑撤官既而奸民私開爭殺嚴禁不能止言者請復開銀場則利歸於上而盜無所容乃分遣侍郎御史提督等官前往經理而奉行不善供億煩苦開與閉兩失其道自後遂屬中官成化中湖廣武陵等縣金場得不償費甚至武宗時聽內官奏開閩浙銀場無礦責銀民以大擾萬歷二十四年內官復奏請開礦助大工於是河南山東山西諸路中使四出奸璫乘勢誅索中飽者不啻倍蓰利歸於下怨府於上而礦場始為獘藪此自委任閹官之失不得謂礦之必不可開不然何以不敝於洪武永樂之時與唐宋金元暨三代之世耶明自中葉以還政由官寺無一不可階亂豈特開礦一事為然哉況其時亂民之所以日眾者尤不僅在開礦也__伏考康熙五十二年大學士九卿議奏雲南等省開礦事　　聖祖仁皇帝上諭有曰天地自然之利當與民共之不當以無用棄之要在地方吏處置得宜毋致生事耳乾隆三年　　高宗純皇帝諭曰兩廣總督鄂彌達議復提督張天駿礦山開採恐滋聚眾之奏據稱銅礦鼓鑄所需且招募附近居民聚則為工散則耕作並無易聚難散之患地方大吏原以整頓地方豈可圖便偷安置國計於不問張天駿藉安靖之名為卸責自全之地著交部議處大哉　　聖謨誠析義至精推行盡利可為萬世法者他如前湖南巡撫陳文恭公亦以開礦為自然之利謂地方吏畏難卸責無肯為國計民生慮者可見事理之同然矣竊見湖南醴陵郴州桂陽沅陵黔陽安化等州縣皆有金銀礦小民潛來往往有暴富者以執事之明達誠得倡謀開採擇廉介素著綜練精密之道府官紳為之主辦於開採之地環以牆垣以示圈禁稍調境內防勇數百彈壓巡邏謹其出入其開礦之工則募附近居民厚給廩餼稍優於無事之兵即以兵法部署使什伍相束作止齊一行列無紊或量購機器以省功力遴選廉謹官弁檢察出入稽查坑冶以嚴防逸漏如采參之制閱四五月率一更代使不致積久生玩而致獘受代後課其效而旌之敢有侵欺者立揭無貸苟主辦未得其人則姑弗舉如是斯在事者無所濡染遠近之民咸知地不愛寶原以資國家之用又見久經禁閉之強有力者上得而私安有啟爭聚眾之事乎至於召募採工每所不過數百人多至千餘人而止天下募勇無慮數十萬皆無易聚難散之事更何有於區區之眾金盡事畢則停閉而遣之受募之民囊有餘貲自無不欣然復業非若聽民自采或致遠方無業之民聞風蟻聚有如說者之所慮也今請擇一主辦之人使就一產金銀之地暫募數十百人試行如法採辦如果得當則增工而廣取之其他湖南境內凡有黃白金礦之所皆準此而力行之並請於咨部試採之後舉某所陳利害之說請　　旨飭下直省督撫各就產金之地一律舉行以紓　國用而息民力要在當事者不存為人擇事之見主辦得人則行之決無他獘數年之後所獲必多雖有緩急亦可恃以無恐而捐輸可停釐稅可減於政體民生裨益非淺矣宋太祖有言軍旅饑饉國家當預為之計不可臨事厚歛於民今日之事為之猶恐不及迥非預為之備可比又安有舍一上可富國下不病民之大利不思多方以求之竭力以致之而惟狃於啟爭難散無稽不察之言相率委棄焉良足惜也伏惟　　聖祖　　高宗天亶聰明如日月之無不照前明之已事豈不鑒之而　　聖訓煌煌惟以處置得宜為要而以卸責自全者為圖便偷安置　國計於不問此其義可窺測而知者其時各省礦課有定額者有無定額者參半著於會典然視各前代多寡稍殊意者嘉道以前民物殷富公私儲積粟陳貫朽百廢具興可無急急於此而權衡萬物之高下以適其平特留此天地無窮之利以遺今日未可知也記曰張而不弛文武不能也弛而不張文武不為也王者張弛因時通變盡利即今日之捐輸釐稅亦皆推廣創行之舉然視自然之利則有間矣昔人謂鼓鑄所出得適符其本貲即為國之大利?人主以天下為家自無而有得一錢即人多一錢之用藏富於民與藏富於國無以異耳況開礦之為利且什佰千萬於此亦何憚而不為也區區愚誠久懷欲吐而湖南適當其地是用冒昧瀆陳仰希裁擇惟鑒其心而垂察焉不勝懇切屏營之至_
復程晴?中丞|王贈芳|HCJSWXB_RAO_1881|卷五十二戶政二十七錢幣上|承示漢回積怨情形。語語扼要。積怨必須解釋。欲解釋必先持平。往歲猛緬一案。回民獷悍橫暴。實為禍首。漢民怨忿日深。?起而攻。於是回民大被其害。亟圖報復。勢不能不乞援於他處。從此外匪雲集。互尋仇隙。而禍急矣。閣下嚴禁謠言。搜捕外匪。無論漢回。一律懲辦。似此大張示諭。洵足以褫豪棍之膽。而服觖望之心。聞乙巳九月二日。永郡七哨練勇乘夜入城。誅戮回民太慘。回民以報復為名。三迆響應。處處揭竿。所至殺掠。計回民被毒於城廂。漢民被厄於村野。兵火披猖。溝壑枕藉。漢回亦復相等。恤其死而安其生。非大為招撫不濟。承示難回無家可歸。暫令分地而居。以免聚處尋?。最為周妥。惟回眾心齊散者瞬當復聚。仇隙未解。勢難兩安。前者梓庭制軍。渡臺辦理善後。弟嘗寓書謂臺郡閩粵兩籍世世相。宜由地方官。以禍福力為解釋。擇兩籍中紳耆之有望者。剴切開導。令其各向本籍丁壯釋仇聯好。除畛域。通昏姻。以保子孫。今滇中漢回。似宜?昉其意。務令各悔前非。降心相從。地方官力行保甲。嚴密稽查。違者重懲。其外來遊匪。各為助勢扛幫。實則乘機搶?者。立予嚴究驅逐。不許潛伏容隱。其羈窮流浪者。或量給盤費遣還。以淨根株。似亦息爭弭患之一道也。至夷地蠻觸相爭。事所常有。來示自固邊圉不必深究。深得控馭之法。自可相安無事耳。銅務情形。弟未躬親其事。且離滇八年。今昔互異。大約銅出於廠。廠各有額。而欲責廠額。必先裕銅本。銅本乃辦銅之資。非買銅之價也。實生中丞藩滇時。盧州縣侵挪銅本。掯而不發。州縣未領銅本。遂不辦銅。一日實翁謂弟曰。現在銅務。照鹽務辦法。以此廠之有餘。補彼廠之不足。何如。弟答曰。鹽患在有餘。銅務患在不足。何可同也。不發銅本。無以責州縣之銅。諸廠從此廢矣。今有旺廠。尚可撥補。萬一旺廠稍衰。而廢廠不能復採。若將之何。實翁頗悔之。然業已行之矣。大抵此事須計久遠以顧大局。產銅之地甚多。調度有方。稽察有法。本不告匱。銅不走私。則庶乎其可矣。_
新纂雲南銅政全書凡例|王昶|HCJSWXB_RAO_1881|卷五十二戶政二十七錢幣上|一恭錄　　上諭。滇省銅政。仰荷　　皇上燭照無遺。隨事訓飭。　　聖謨洋洋。承辦大小臣工。皆當時時恭閱。欽遵辦理。且閱　　欽定鼓鑄則例。歷奉　　上諭。皆分類恭錄。今纂銅政書。亦倣則例體裁。將歷年欽奉　　上諭。分門恭錄。仰遵聖訓。隨事敬繹。更為親切著明也。__一抽課收買。周禮太宰。以九賦歛財賄。山澤以及幣餘。各有常賦。歷朝礦治有稅。前明路南州銅廠有課。蓋六府金穀並稱。固所以資平成也。滇產五金而銅為尤盛。　本朝康熙二十四年。總督蔡毓榮始疏陳礦硐宜開。聽民開採。而官收其稅。每十分抽稅二分。委官監收。此為銅政之始。迨四十四年。總督貝和諾復疏請官為經理。抽課收買。此為收買銅之始。見於案牘者如此。當時之奏疏部議。已散軼無存。今以抽課收買為第一門。從其朔也。雍正元年以前。經理之官章程屢易。各廠收買之價有上中下三等。又屢次議增。至無可增因許通商以資羨補。酌予水洩以利攻採。是皆收買次第所有事也。銅價供支。不盡出自滇省。因紀其撥運協濟。又如歸公養廉。耗捐各銅。皆抽課之類。故彙而紀之。__一廠地。漢書地理志。俞元懷山出銅。來維從山出銅。後漢郡國志俞元裝山出銅。賁古采山出銅錫。滇之產銅舊矣。自蒙?竊據。畫江為界。皆無可考。元產銅之所。曰中慶金齒臨安曲靖澂江。率止一二處數處而已。及我　朝三迤郡縣皆有之。凡四十餘廠。寶藏之興。蓋非前朝所能倫比。而銅亦遂為滇之要政矣。各廠為出銅之區。而各廠為運銅之路。故次即列廠店建設為一門。序各廠各店所隸之地。予廠之數。歲出之額。歷年銅數之升降。設廠設店。則有官有役。因紀其經費。運銅程站腳費。廠店之所交關也。因牽連而書之。亦惟經費之出於銅息者。則載於此。其他採買之程站。陸運之腳費。仍於各門紀之。以免紊亂。至管理則止紀其官。人無一定。皆不具載。其由何人經理得法。而銅獲極豐。亦詳其年分姓名紀之。各廠中有從前封閉後得礦復開者。故於封閉之廠考其地與封閉之年詳記焉。__一京銅。文獻通考禹鑄歷山之金。禹貢揚州厥貢。惟金三品。沿於江海。達於淮泗。荊州厥貢。惟金三品。浮於江沱?漢。逾於洛。至於南河。輸金鑄錢。以濟民用。自昔已然。我　　皇上德協坤。維地不愛寶。滇銅之盛。?古未有。因運京師以裕泉流。浮金沙江。逾江淮河。濟達於河。遠歷萬里。銅政莫大乎此。蓋自雍正年間。滇銅運至湖北之漢口。江蘇之鎮江。應江楚各省採買。已肇購運京銅之漸。嗣復在鎮鑄錢運京。乾隆三年。滇廠大旺。而八省採買。盡歸滇省購運。於是定各廠各路陸運之法。既而開金沙江之黃草坪。又開羅星渡鹽井渡三路水運。旋復以鑄錢之銅加運於京。其間令民計程受值。舟車人力。並擅其功。自四川瀘州以至京師委員。受銅交銅。僱舟易舟。守風守水守凍。引輓增夫。各省起程。沉溺打撈。追賠豁免。回滇報銷。已備極委曲繁重矣。挨序紀之。為購運京銅門。自瀘州至京。例案皆長運官所宜遵守者。向鈔一冊給運官。運畢繳還。今另為一冊。以便書成可以刊發共知也。__一錢法。九府圜法見於周禮。本於太公。湯鑄於莊山。周景王鑄於周昌。大抵古者多就銅山以鑄錢。滇產銅多。而鑄錢亦廣。順治十七年。雲南開局鑄錢。錢法實在銅政之先。自後分設於各府。或復或罷。或增或減。其議減議罷。損益因乎時。議增議復。酌劑因乎地。皆宜深加考究。故於案牘之中。檢其奏議備錄之。案牘中無可徵者。則參諸省志以補之。分局題奏者。則以類相從。俾各有端委。不致分淆。其有奏議已見於他門者。設局增鑄。則錄其題定事宜於此門。裁減則於所?局與爐之數節錄之。以免重複。以便考証。至鼓鑄餘息。皆關經費。銅廠運供不前。因有參賠籌息之案。雖若無關於錢法。備錄之。亦可為後此廠員垂戒。__一採買。自滇省銅盛。而外省錢法皆資挹注。初採買滇銅。止一二省。漸遂及於九省。始本暫時通融。久之遂沿為定例。成為歲額。內府外府。同關　國帑。亦銅政之未可岐視者。各省銅數不同。銅價不同。前後增減又不同。其輓運有期。遲逾有罰。差員之侵虧者予以重譴。總彙為採買門。籌其兌發。俱其度支。道路之險易遠近。具見於此。__一廠欠。採礦煎銅。宜有接濟。銅價不能無預支之數。久之成為逋負。因有廠欠之名。雍正二年。總督高其倬奏章中已備言之。?銅價之數。皆定自數十年之前。　國家承平日久。生齒日繁。百物之價。數倍於前。而經費有定。採銅之價。不可議增。固准預支。俾其藉官項以資營運。而貧不能償。暨逃亡者。逋負又倍多於前。究之　帑藏所關。不可不慎。經前總督奏禁廠欠。仰荷我　　皇上仁覆無外。時頒　　恩旨蠲免。屢次皆數十萬金。窮檐感激奮興。而獲銅得以無絀。今併紀為廠欠門。__一考成。周官太宰。以八柄駁?臣。曰日終考日成。月中考月要。歲終考歲會。第其上下以為黜陟。滇省銅廠。一年考成。分功過而示勸懲。即歲終考歲會之法也。年終考成之外。有獲銅加多。專奏陞用者。有短銅?運特劾逮治者。統為考成奏銷一門。其京銅陸運奏銷。另附於京銅陸運。__一志餘。凡條?議詳現在通行。雖未經奏咨。而亦為省例。均行輯入。其雖未通行。而於銅政有所考証者。亦披揀輯入。以裨採擇。至銅政所重者。獲銅運銅。其踹引取礦。煉礦煎銅。雖若無關於銅政。而委折多端。廠民爐戶之艱難辛苦。必深知而後能憫恤之。亦不可?而不講。為志餘。凡所輯錄。皆紀姓名。不沒其長也。__一書分八門。而各門中又各有類。門為大綱。類為條目。一切案例。皆以類篇。其奏疏部議。分門纂錄。各從其類。要在有條不紊。非敢意為割裂。又或有前後援引。重出?見。則芟其繁複。取便觀覽。然但加節刪。不敢改易其文。庶無失當日立言之旨。__一採錄書籍。恭閱　　欽定鼓鑄則例書。辦運京銅及雲南省鼓鑄兩門內。辦銅運銅之序。固已大綱畢舉。始終該備。今將各條於現纂書內分門錄入例文。以資援引。未敢妄加增減。又如　大清會典。雲南省志。或有關於滇省銅政者。又吏部處分則例。亦閒有為銅政所引用者。皆倣鼓鑄則例之法。一併纂入。所錄書籍。必標書名。以便稽攷。__一纂錄例案之中。或於此類其議尚懸而未結。待證於他門。或大義已明。而覆咨覆奏無需纂入。則?撰數語。以便繙閱覈對。一覽而知。如是之類。俱用謹按二字以誌之。_
奏定文廟祀典記|俞樾|HCJSWXB_RAO_1881|卷五十五禮政二大典上|咸豐六年十有一月。河南學政臣樾言。昔孔子周流列國。同時賢大夫。其克協聖心者。於衛則有伯玉、於鄭則有子產。而觀論語所載。則於子產尤稱道弗衰。?孔子在鄭嘗以兄事之。及其卒也。為之流涕。今　文廟從祀。有蘧瑗而無公孫僑。非所以遵循聖心。修明祀事也。臣比因校士。再至鄭州。登東里之墟。渡溱洧之水。緬懷遺愛想見其人夫附驥益顯。非必及門。衛鄭兩賢。事同一體。瑗既從祀。僑胡獨遺。臣愚以為先賢鄭大夫。公孫僑。宜從祀　文廟大成殿兩廡。又按孔子有兄曰孟皮。故論語稱孔子以兄子妻南容。而史記弟子列傳。有孔子兄子孔忠。?皆孟皮之子也。孟皮言行無所表見。然既為孔子之兄。則亦祀典所不可闕者。孔子曰所求乎弟。以事兄未能也。今以孔子為帝王萬世之師。京師郡縣莫不崇祀。上及其祖。下逮其孫。而獨缺其兄。揆之至聖之心。或者猶有憾乎。臣愚以為孟皮宜配享　文廟崇聖祠。奏上。　詔下其議於禮部。僉曰宜如。臣樾言。爰定公孫僑從祀大成殿西廡。位林放上。孟皮配享崇聖祠。位西向第一。__天子俞焉。于是上自　國學。下至郡縣學。咸奉行如　詔書禮也。其明年。樾以人言免官。自惟奉職無狀。不稱朝廷遣使者之意。惟此二事祀典存焉。且孟皮之議。實發於先臣。?先臣有詠古詩四章。其次章為孟皮未與配享而作。奉承先志。幸無失墜。念漢世如乙瑛請置卒史。韓?造立禮器。咸刻石勒名。垂示後世。作而不紀。後無述焉。爰著本末。以毖方來。乃為頌曰。__英英子產。君子之風。兄事勿替。尼父所欽。宜祀于廡。以尊孔心。扶彼蘧氏。為聖作朋。__孟皮弱足。不良能行。有開必先。實惟聖兄。所求未能。聖心悲傷。配食先代。祀事孔明。_
奏請先儒從祀文廟摺|郭嵩燾|HCJSWXB_RAO_1881|卷五十五禮政二大典上|奏為先儒闡明性理、詮釋經旨、有功來學、應請　飭部會同核議、從祀　文廟、恭摺仰祈　聖鑒事、竊查咸豐十年　閏三月、大學士軍機大臣遵　　旨定議從祀　　文廟、以闡明聖學傳授道統為斷、　國初儒臣、如陸隴其、湯斌、孫奇逢、張履祥、陸世儀、均經先後從祀、理學名儒、極一時之盛、近見河南學臣費延釐奏請漢儒劉德、及原任禮部尚書臣張伯行從祀、陝西學臣吳大澂奏請王建常從祀、皆為表章儒先、矜式學校起見、我　朝經學昌明、遠勝前代、而闇然自修、精深博大、罕有能及衡陽王夫之者、夫之為明舉人、篤守程朱、任道甚勇、值明季之亂、隱居著書、康熙時學臣潘宗洛進呈其書、曰周易?疏、曰書經?疏、曰書經引義、曰詩經?疏、曰春秋?疏、曰春秋家說、皆採入　四庫全書　國史儒林列傳、稱其神契張載正蒙之說、演為思問錄內外二篇、所箸經說、言必徵實、義必切理、持論明通、確有據依、亦可想見其學之深邃、而其他經史論說數十種、未經採取甚多、其尤精者、周易內傳、讀四書大全、實能窺見聖賢之用心、而發明其精蘊、足補朱子之義所未備、生平踐履篤實、造次必依禮法、發彊剛毅、大節懍然、張獻忠據衡州、聞夫之積學高行、索之甚急、蹤跡得其父為質、夫之引刀毀割肢體幾?、舁往易父、獻忠見其創甚、釋之、父子皆得脫、更?吳三桂之亂、避地深山、流離轉徙、讀書講道、未嘗暫輟、卒能潔身自全、艱貞之節、純實之操、一由其讀書養氣之功、涵養體?、深造自得、動合經權、尤於陸王學術之辦、析之至精、防之至嚴、卓然一出於正、惟以扶世翼教為心、臣在籍時、主講城南書院、於宋儒張栻祠旁、為夫之建立私祠、率諸生習禮其中、群懷感激奮興之意、原任大學士兩江督臣曾國藩、彙刻其遺書四百餘卷、而所未刻猶多、自朱子講明道學、其精且博、惟夫之為能恍怫、而湖南自周子敦頤後、從無辦過從祀成案、至今未敢陳請、臣以為各直省請祀鄉賢、例由本籍督撫臣具題請祀、名宦例由服官省分督撫臣具題、至於從祀　交廟盛典、其責專在禮臣、如王夫之學行精椊、以之從祀兩廡、實足以光盛典而式士林、應懇　　天恩飭下湖南撫臣、湖南學臣、查開王夫之學行本末事實具奏、并將曾國藩所刻夫之經說、及張子正蒙注、思問錄、講明性理之書、移送禮部、仍　　飭部臣會同九卿集議、於表章理學儒臣、以光　　聖化、所?實多、臣仰荷　　天恩、權攝禮官、有議禮之責、謹據所知　　上陳、伏乞　　　皇太后　　皇上聖鑒訓示施行、謹　奏、__　_
孔忠移祀崇聖祠議|俞樾|HCJSWXB_RAO_1881|卷五十五禮政二大典上|謹按。家語孔忠字子蔑。孔子兄子。?即孟皮之子也。今從祀大成殿東廡。其位在狄黑之下。公西蒧之上。說苑載孔子弟子有孔蔑者。與宓子賤同仕。孔蔑即孔忠也。其賢固不若子賤。然既為孔子兄子。則子思子之從伯叔父也。子思為四配之一。祭於殿上。而孔忠祭於廡。揆之倫理。有未順焉。伏思顏路曾?。大一孔子弟子。宜從祀大成殿兩廡。而今入崇聖祠者。避其子顏子曾子也。孔忠於子思。固非父子。然而禮曰。兄弟之子猶子也。竊謂孔忠宜移祀崇聖祠。以安子思之神。樾於咸豐六年奏請以盂皮配享崇聖祠。而未見及此。因著其說。俟後之君子焉。_
文廟祀典議|俞樾|HCJSWXB_RAO_1881|卷五十五禮政二大典上|咸豐六年。樾在河南學政任。　奏請援蘧瑗之例。以鄭公孫僑從祀　文廟兩廡。又請以孔子兄孟皮配享　崇聖祠。　詔下禮部議。皆如所請。樾旋以人言去職。跧伏草野。又經兵亂。流離奔走。靡有定居。然念　文廟祀典。尚有宜增益者。樾故官學政。俎豆之事。固所職也。茲雖放棄。敢默而息乎。謹私議之如左。__一曰今所傳毛詩。故訓傳者大毛公亨所為也。謹按陸德明經典釋文序。錄曰。毛詩者。出自毛公。徐整云。子夏授尚行子。尚行子授薛蒼子。薛蒼子授帛妙子。帛妙子授河間人大毛公。一云。子夏傳曾申。申傳魏人李克。克傳魯人孟仲子。孟仲子傳根牟子。根牟子傳趙人孫卿子。孫卿子傳魯人大毛公。是大毛公之詩。其原出於子夏。鄭康成本之而為箋。孔穎達因之而為正義。至今學者誦習。謂之毛詩。齊魯韓三家之詩皆不傳。而毛詩獨行。昔唐貞觀二十一年。詔以左丘明卜子夏等二十二人。代用其書。華於國冑。自今有事大學。?令配享。若大毛公之故訓傳。非所謂代用其書者歟。徐堅初學記載。大毛公之名曰亨。是較高行子之徒傳其氏。而不傳其名者。其?之顯晦有殊矣。乃　文廟從祀有小毛公萇。而無大毛公亨。禮曰。三千之祭川也。先河而後海。或原也。或委也。此之謂務本。今祭小毛公而不及大毛公。無乃飲其委。而忘其原歟。非先河而後海之誼也。是宜增入者一。__一曰義理存乎訓詁。訓詁存乎文字。無文字是無詁訓也。無詁訓是無義理也。然則文字所繫。顧不重歟。漢太尉南閣祭酒。許慎生東漢中葉。去古稍遠。俗儒或詭更正文。以耀於世。慎學於賈逵。從受古學。著說文解字十四篇。五百四十部。九千三百五十三文。敘篆文合以古籀。使學者得以考見六書之原。因文字而通訓詁。因訓詁而明義理。厥功甚巨。其稱易孟氏。書孔氏。詩毛氏。禮周官。春秋左氏。論語[孝](考)經。皆古文也。凡古文舊說。散失無傳者。賴其書猶存什一。鄭康成注禮。嘗徵引及之。鄭之於許年代未遠。而其書已為鄭所刺取。慎又著孝經孔氏說。及五經異義。是其貫通經學。著述非一。而說文解字一書。尤為言小學者所宗。士生今日。而欲因文見道。舍是奚由哉。伏念我　朝同文之治。超踰前代。家有許氏之書。人習說文之學。而春秋有事文廟。慎不得與配享之列。無乃闕歟。是宜增入者二。_
禮部議建專祠疏光緒八年|anon|HCJSWXB_RAO_1881|卷五十五禮政二大典上|竊查會典所列直省功臣專祠。係欽奉　　　列聖特旨?建。足見非常職典。本非臣下所得擅請。又載雍正十年奏　　上諭。我朝從前文武大臣。持躬正直。奉職公忠。樹勳建績。完名全節者。已降　　旨於京師建立賢良祠。永遠庶祀。以彰令善。因思外任大臣。鎮撫封疆。宣猷布化。忠勇?命。威愛宜民。其政績卓然可紀者。身故之後。若於本地建立賢良祠。俾得永膺祀典。既足體兵民懿好之公。亦足為後來居官者之勸。著九卿妥議具奏。欽此。欽遵。議准。此後外任文武諸大員。著有賢蹟。博採公論。據實奏請　　欽定。仰見我　朝崇獎忠節。賢勞諸臣。京師暨直省。既均有昭忠祠賢良祠。府州縣又各有名宦祠。祀典已極詳備。若復　專祠之請。必一人專一祠。甚至一人專數祠。即使其人無甚遺議。已未免不符舊制。?稍涉冒濫。尤於世道人心大有關係。臣等公同商酌。擬請嗣後專祠曠典。應循照舊章。恭候　　特旨加恩。與　京師賢良祠。一體慎重。不准臣下擅請。至直省文武大小官員。如果身後著有賢名遺愛者。應均照舊章。三品以上大吏。准其據實　題請入祠直省賢良祠。四品以下。准其遵照　奏定年限　題請入祠名宦祠。陣亡殉難人員。原係入祠昭忠祠。如果准以節見。身後實著賢稱。仍照舊章。准其按照品級。分別　題請入祀直省賢良名宦等祠。至擬祀名宦各員。如果政績爛然。現尚未?　題請入祀年限。應准其造冊咨部。送交國[史](吏)館。由館分別應否立傳。請　　旨定奪。庶日後有所徵信。蓋竹帛馨香。均賢勞身後之榮。絲毫不可假借。而馨香較竹帛為尤重。古來垂芳史冊者甚多。而廟食千秋者無幾。此以見祠祀尤當慎重也。嗣後必須史館可以立傳之人。然後分別應否入祀。此外不准躐等擅請。各省　題請入祠各員。冊開事蹟。如係軍功。則臣部無從查考。擬請頒發平定粵捻方略各一部。交臣部敬謹尊藏。以憑查考。則冊開軍功之虛實。不難立見。自可欽遵　　諭旨。悉心核議。分別准駁。毋任冒濫。臣等為規復舊章。慎重　祀典。而又不塞獎勸之路起見。是否有當。謹附片具　奏。_
請漢儒許子從祀疏|汪鳴鑾|HCJSWXB_RAO_1881|卷五十五禮政二大典上|為漢儒有功聖經、請祀文廟、以光鉅典而崇實學、恭摺仰祈　　聖鑒事、竊惟聖人之道、垂諸六經、而經之義理、非訓詁不明、訓詁非文字不著、周公作爾雅、雅者正也、所以正文字也、古者曰文、今世曰字、孔子論政、必先正名、且極之禮樂刑罰、然則文字所繫、顧不重乎、漢太尉南閣祭酒許慎生、東京中葉、去古稍遠、俗儒或詭更正文以耀於世、慎於是著說文解字十四篇、五百四十部、九千三百五十三文、敘篆文合以古籀、古聖人創造書契之意、得不盡泯者、賴有此書之存、後漢書儒林傳、稱慎性篤學博、又曰五經無雙許叔重、其為當時推敬、亦可概見、伏讀高宗純皇帝　　欽定四庫全書總目、於說文一書、稱其推究六書之義、分部類從、至為精密、然則士生今日、而欲因文見道、舍是奚由、夫說文之學、至我　朝而始大顯、如惠棟、朱筠、錢大昕、王念孫、?玉裁、戴震、孫星衍、嚴可均、阮元、桂馥等諸家、撰述各有發明、稱極盛矣、而春秋有事文廟、未有議及配享者、臣愚以為兩漢傳經之功、莫大於鄭康成、而鄭康成註禮、嘗徵引許書、鄭之於許、年代未遠、而其書已為刺取、其服膺可知、　　欽定四庫全書總目、謂兩漢經學極盛、若許若鄭、尤皆一代通儒、非後來一知半解、所可望其津涯、　　聖訓煌煌、允為千秋定論、許鄭並稱、無所軒輊、雍正二年、已復康成從祀、士林僉稱盛舉、而許慎大儒、事同一例、則慎之應從祀者一也、訓詁之學、首推毛氏、而善承毛學者惟許慎、故說文之義、往往與毛傳相合、　　欽定四庫全書總目、定詩傳為毛亨所撰、同治二年、　　允御史劉慶之請、列祀毛亨于東廡、而慎獨未與則慎之應祀者二也、漢人說經、喜用讖緯、雖大儒猶或不免、惟說文一書不雜讖緯家言、其稱易孟氏、書孔氏、以及論語孝經、皆古文也、凡古文舊說散失無傳者、猶存什一於千百、七十子之微言大義、賴以不墜、魏晉以來、注書者奉為科律、往往單辭片義、引用者多至十餘家、他傳注所未有、其有功於經訓、誠非淺鮮、則慎應從祀者三也、朱子崛起南宋、躬行實踐、上承孔孟之傳、而四書集註、引用說文者不可枚舉、朱子語類云、讀書不理會字畫音韻、卻枉費無限詞說牽補、而卒不得其大義、甚害事也、是宋儒之講求義理、非本訓詁文字、而亦無由以明、說文解性情二字、獨主性善之說、與孟子董仲舒之言相表裏、則慎之應從祀者四也、綜其網羅古訓、博采通人、天地山川、王制禮儀、靡不畢貫、實足為聖經之羽翼、示後學之津梁、核與咸豐十年奏定章程、均屬符合、應否將漢儒許慎從祀　　文廟之處、合無請　　旨飭下部臣集議、臣職隸成均、心儀往哲、愚昧之見、是否有當、伏乞　　　皇太后　　皇上聖鑒施行、謹　奏、_
請黃顧兩儒從祀疏|陳寶琛|HCJSWXB_RAO_1881|卷五十五禮政二大典上|為請先儒從祀　文廟、以崇實學、以勵人才事、伏讀道光[九]年　　諭旨、先儒升祔學宮、祀典至鉅、必其人學[術](儒)精純、經綸卓越、方可?豆馨香、用昭崇報、欽此、又咸豐十年廷議、著書立說、羽翼經傳、真能實踐躬行者、准其　奏請從祀、是則循名核實、兩廡非可幸邀、而顯微闡幽、一時必求至當、濫列不可、湮沒尤不可也、茲臣謹查浙江餘姚縣先儒黃宗羲、江蘇崑山縣先儒顧炎武、皆以勝國之遺獻、蔚為　　昭代之儒宗、宗羲為明御史尊素之子、炎武為明善紹芳之後、家傳忠孝、學有淵源、而生當明季、經術荒蕪、或囿於性理之空言、或汨於制義之俗體、漢注唐疏、棄置不談、宗羲倡之於前、炎武繼之於後、承學之士、始誦百經、而其時若閻若璩、胡渭、顧祖禹、惠周愓之輩、其後若王鳴盛、錢大昕、江永、戴震之徒、莫不聞風興起、由淺逮深、炳然述作、與古同功、臣竊謂　　祖　　宗栽培之厚、　景運新合之隆、必有英絕領袖之才、為之闢草昧之氣、開文治之光、彼宗羲炎武者、或亦彼蒼於叨社將屋之時、篤生此人、以備我　國家起化之用歟、綿蕞之功、濫觴之業、幸際　盛明、似不容置之不論也、且宗羲傳劉宗周之教、矯良知之末派、以慎獨為歸、炎武與李光地相知、辨陸王之幾微、以紫陽為的、兩家之學、皆深入於宗儒、而又能抉許鄭之精、判賈孔之?、初不以抱殘守缺為止境、尤無攷據家之流弊、是可貴耳、謹案　　欽定四庫全書總目、采宗羲之書多至十有四種、采炎武之書、多至二十有二種、大抵引天下為己任、以聖賢為我師、大則窺制作之原、小亦備見聞之助、提要謂宗羲究心事理、不為空疏無用之談、謂炎武博贍通貫、學有根柢、為　國初最、非所謂羽翼經傳、又真能躬行者乎、所以同治二年間、明儒呂柟方孝儒從祀之議、禮臣前引學案、後據師說、皆以宗羲為指歸、　國史儒林傳、於二百年之餘、得八十人之選、而炎武褎然冠其首、宗羲巍然接其列、是其生平久經論定、以言其學、則明體達用、以言其人、則立懦廉頑、至其進退之適宜、文章之不苟、傳至可徵、允無遺議、殆與學術精純經綸卓越之　　諭旨、兩相合、以之附祀春秋、庶幾無慚崇報矣、方今世變所趨、士氣漸斁、僥倖科舉、廢棄詩書、其或粗通訓詁、則妄詈宋儒、略識時務、又迂視王道、人才之盛衰、肇於學術、若得宗羲炎武二人、樹之風聲、動其觀感、天下咸曉然於學問經濟、自有本原、理非空談、功無速化、行己以有恥為質、讀書以有用為程、則功名不貽氣節之羞、而風俗可受詩書之益、其轉移教化、諒非淺鮮、蓋不獨有光學校已也、臣愚昧之見是否有當、伏乞　　　皇太后　　皇上聖鑒訓示、謹　奏、_
遵議大禮疏道光三十年|曾國藩|HCJSWXB_RAO_1881|卷五十五禮政二大典上|奏為遵　　旨敬謹議奏事、正月十六日、　　皇上以　　大行皇帝硃諭遺命四條內、無庸　　郊配　　廟祔二條、命臣工詳議具奏、臣等謹于二十七日集議、　　諸臣皆以　　大行皇帝功德懿鑠、　　郊配斷不可易、　　廟祔尤在所必行、直道不泯、此天下之公論也、臣亦欲隨從眾議、退而細思、　　大行皇帝諄諄誥誡、必有精意存乎其中、臣下仰測　　高深、苟窺見萬分之一、亦當各陳其說、備　　聖主之採擇、竊以為　　遺命無庸　　廟祔一條、考古準今、萬難遵從、無庸　　郊配一條、則不敢從者有二、不敢違者有三、所謂無庸　　廟祔一條、萬難遵從者、何也、古者祧廟之說、乃為七廟親盡言之、有親盡而仍不祧者、則必有德之主、世世宗祀、不在七廟之數、若殷之三宗、周之文武是也、　　大行皇帝于　　皇帝為禰廟、本非七廟親盡可比、而論　　功德之彌綸、又當與　　　列祖　　　列宗、同為百世不祧之室、豈其弓劍未忘、而蒸嘗遽別。且諸侯大夫尚有廟祭、?以　　天子之尊、敢廢升祔之典、此其萬難遵從者也、所謂無庸　　郊配一條、有不敢從者二、何也、古聖制禮亦本事實之既至、而情文因之而生、　　大行皇帝仁愛之德、同符大造、偶遇偏?、立頒帑項、頻年賑貸、薄海含哺、粒我蒸民、后稷所以配天也、　　御宇三十年、無一日之暇逸、無須臾之不誠、純亦不已、文王所以配上帝也、既已具合撰之實、而欲辭　　升配之文、普天臣民之心、終覺不安、此其不敢從者一也、歷攷　　　列聖升配、惟　　　世祖章皇帝、係由御史季周琬奏請外、此繼統之　　聖人、特旨舉行、良由上符　　昊眷、下愜民情、毫無疑義也、行之既久、遂為成例、如　　大行皇帝德盛化神、即使無例可循、臣下猶應奏請、?乎成憲昭昭、曷敢踰越、傳曰、君行意、臣行制、在　　大行皇帝自懷謙抑之盛意、在小大臣工宜守　國家之舊制、此其不敢從者二也、__所謂無庸　　郊配一條、有不敢違者三、何也、　　壇壝規模、尺寸有定、乾隆十四年重加繕修、一磚一石、皆考律呂之正義、按九五之陽數、增之不能、改之不可、今則每幄之內、僅容豆籩、七幄之外、幾乏餘地、我　　大行皇帝、慮及億萬年後、或議增廣乎　　壇壝、或議裁狹乎幄製、故定為限制、以身作則、世世可以遵行、今論者或謂西三幄之南、尚可添置一案、暫為目前之計、不必久遠之圖、豈知人異世而同心、事相沿而愈久、今日所不敢言者、亦萬世臣子所不敢言也、今日所不忍言者、亦萬世臣子所不忍言也、經此次　　硃諭之嚴切、盈廷之集議、尚不肯裁決遵行、後之人孰肯冒天下之不韙乎、將來必至修改基址、輕變舊章、此其不敢違者一也、古來祀典、興廢不常、或無其祭而舉之、或有其禮而罷之、史冊所書、不一而足、唐垂拱年間、郊祀以高祖太宗高宗並配、開元十年、從張說議罷、太宗高宗配位、宋景祐年間、郊祀以藝祖太宗真宗?配、嘉祐七年、從楊畋議罷太宗真宗配位、我　　朝順治十七年、合祀天地日月星辰于　　大享殿、奉　　　太祖　　　太宗以配、厥後亦罷其祀、祀典改議、乃古今所常有、我　　大行皇帝慮億萬年後、愚儒無知、或有援唐宋罷祀之例、妄行陳奏、不可不預為之防、故　　硃論有曰、非天子不議禮、一經　　斷定、巍然七幄、與天常存、後世增配之議、尚且不許、罷祀之議、何自而興、所以禁後世者愈嚴、則所以尊　　　列聖者愈久、此其計慮之周、非三代制禮之聖人、而能如是乎、　　大行皇帝以制禮之聖人自居、臣下何敢以尋常之識淺為窺測、有尊崇之虛文、無謀事之遠慮、此其不敢違者二也、我　　朝孝治天下、　　遺命在所尤重、康熙二十六年、　　　孝莊文皇后遺命、願于遵化州　　孝陵近地安厝、臣工皆謂遵化去　　太宗昭陵千餘里、不合祔葬之例、　　　聖祖仁皇帝不敢違　　遺命、又不敢違成例、子　　孝陵旁近建　　暫奉安殿、三十餘年、未敢竟安地宮、至雍正初敬謹蕆事、嘉慶四年、　　　高宗純皇帝遺命、廟號無庸稱祖、我　　　仁宗睿皇帝謹遵　　遺命故、雖乾隆之豐功大烈、　　廟號未得祖稱、載在會典、先後同揆、此次　　大行皇帝遺命一條、森嚴可畏、若不遵行、與我　朝家法不符、且　　硃論反覆申明、無非自處于卑屈、處　　列聖于崇高、此乃大孝大讓、?古之盛德也、與其以尊崇之微忱屬之臣子、孰若以莫大之　　聖德歸之　　君父、此其不敢違者三也、臣竊計　　皇上仁孝之心、兩者均有所歉、不奉升配、僅有典禮未備之嫌、遽奉升配、既有違　　命之嫌、又有將來之慮、是多一歉也、一經　　大智之權衡、無難立判乎輕重、　　聖父制禮、　　聖子行之、默契精微、不待臣僚擬議而後定、臣職在秩宗、誠恐不詳不慎、　　皇上他日　　郊祀之時、上顧　　遺訓、下顧萬世、或者悚然難安、禮臣無所辭咎、是以專摺具　奏、干冒　　宸嚴、不勝惶悚戰栗之至、_
嘉靖大禮議|謝濟世|HCJSWXB_RAO_1881|卷五十八禮政五宗法上|臣謹案大禮之議。至今是非未定。且多左袒張璁桂者。禮之不明久矣。璁等議云。興獻無後。不宜為孝宗後。此其言已非禮。禮有君服於身。不敢私服。曾子問君重於親也。為君服則不得為親服。為君後。又安得為親後哉。?興獻有益。王子可為後也。至謂未嘗育於宮中。與漢哀宋英不同。益謬甚。無論天下重器。今有公卿大夫。暴卒無子。其室老選小宗為之子。之子也。受其產。襲其爵。而曰彼生未嘗以吾為子。吾仍為吾父之子。尚得謂之有人心者乎。虞夏繼統。不繼系。禪也。以置後得立。而自比於聖德神功。揖讓改號之舜禹可乎。由此言之。璁等排眾逢君。希圖富貴。其心可誅。其議亦可破也。楊廷和蔣冕及舒芬楊慎諸臣。睠懷舊君。或辭爵。或受杖。其志可悲。其議亦不可奪也。而臣竊惜諸臣之議。尚未盡合於禮。何者。世宗不特宜為孝宗之後。而且宜為武宗之後者也。禮大夫無子。則為之置後。雜記?君乎。丈夫冠而不為殤。婦人笄而不為殤。為殤後者。以其服服之。喪服小記?君而不殤者乎。兄弟不相為後。此大夫士之禮。非天子諸侯之禮也。天子諸侯無期喪。伯叔兄弟皆臣也。君為天子三年。服問與諸侯為兄弟者。服斬。喪服小記臣即子也。春秋傳。宋穆公稱宣公曰先君。先君者。為後之稱也。親弟且為之後也。夏父弗忌躋僖公宗。有司以為踰昭穆。昭穆者。父子之序也。親兄且比於子也。左氏曰。子雖齊聖。不先父食。公羊氏曰。先禰而後祖。胡氏曰。以閔僖為祖禰。臣子一例也。?世宗乃武宗之從弟乎。當武宗升遐之時。若奉大行之詔。直立世宗為後。曰朕無後。以王為後。朕亦知興獻別無後。但朕既可以王為後。興獻亦可以宗室子為後。如王必欲為興獻後。則別選宗室子為朕後。度世宗未有不頫首受詔者。而當時定策大臣。不學無術。僅令兄武宗而禰孝宗。則已斬武宗之祀。又不先定其典禮而後從事。致令大權在握。?小鼓簧。不禰孝宗而禰興獻。則又斬孝宗之祀。此則楊蔣諸大臣之過也。而臣又竊謂此亦明太祖之過。嘗考曹魏有三大政。其一曰諸侯王。入奉大統。不得顧私親。夫一代之興。卜年數百。卜世數十。安保其無伯叔兄弟相繼之事。使皇明祖訓。早著為令。何異議之敢生乎。惜乎太祖之識不逮此也。_
宋明兩大疑案論|李祖陶|HCJSWXB_RAO_1881|卷五十八禮政五宗法上|據宋史濮安懿王傳。濮安懿王允讓。慶歷四年。封汝南郡王。嘉祐四年薨。追封濮王。謚安懿。仁宗在位久無子。乃以王第十三子宗實為皇子。仁宗崩。皇子即位。是為英宗。治平元年。宰相韓琦等奏請下有司。議濮安懿王。及譙國夫人王氏。襄國夫人韓氏。仙遊縣君任氏。合行典禮。詔須大祥後議之。二年。乃詔禮官與待制以上議。翰林學士王珪等奏曰。謹案儀禮喪服為人後者。傳曰。何以三年也。受重者必以尊服服之。為所後者之父母妻。妻之父母昆弟。昆弟之子若子。謂皆如親子也。又為人後者為其父母。傳曰。何以期不二斬。持重於大宗。降其小宗也。為人後者為其昆弟。傳曰。何以大功。為人後者。降其昆弟也。先王之禮。尊無二大。若恭敬之心分於彼。則不得專于此故也。是以秦漢以來。有自旁支入承大統者。入或推尊其父母為帝后。皆見譏當時。取議後世。臣等不敢引為聖朝法。況前代入繼者多宮車晏駕之後。援立之策。或出臣下。非如仁宗皇帝。年齡未衰。深維宗廟之重。祗承天地之意。於宗室眾多之中。?惟聖明。授以大業。陛下親為先帝之子。繼體承祧。光有天下。所以端冕凝旒。富有四海。子子孫孫。萬世相承。皆先帝之德也。臣等竊以為濮王宜與先朝封贈期親尊屬故事。尊以高官。大國譙國襄國仙遊並稱太夫人。考之古今為宜稱。于是中書奏王珪等議。未見詳盡。濮安懿王。當稱何親。名與不名。珪等議濮王於仁宗為親兄。於皇帝宜稱皇伯而不名。中書又奏。禮與令及五服年月。?出繼之子。於所繼所生。皆稱父母。又宣帝光武皆稱父為皇。考今珪等議。稱濮王為皇伯。於典禮未有明據。請下尚書省集三省御史臺議奏。方議。而皇太后手詔。詰責執政。於是詔曰。如聞集議不一。權宜罷議。令禮官講求典故以聞。禮官范鎮等。奏宜如前議。自是御史呂誨彈奏歐陽修首建邪說。韓琦。曾公亮。趙概。附會不正之罪。因請如王珪等議。既而皇太后手詔曰。聞?臣議奏。皇帝追宗濮安懿王。至今尚未舉行。吾載閱前史。自有故事。濮安懿王。譙國夫人王氏。襄國夫人韓氏。仙遊縣君任氏。可令皇帝稱親。濮安懿王稱皇。王氏韓氏任氏並稱。后事方施行。而英宗即日手詔曰。稱親之禮。謹遵慈訓。追宗之禮。豈易允當。且欲以塋為園。即園立廟。俾王子孫主奉祠事。翌日誨等以所論列彈奏。未見聽用。繳納御史誥。?家居待罪。而濮議亦寢。此宋濮安懿王追尊。而究未追尊之本末也。__又按明史世宗本紀。世宗皇帝。憲宗孫也。父興獻王祐。抗國安陸。正德十四年薨。十六年三月。武宗崩。無嗣。慈壽皇太后。與大學士楊廷和定策。以遺詔迎興獻王興邸。即皇帝位。戊申命禮臣集議。興獻王封號。秋七月壬子。進士張璁言繼統不繼嗣。請追崇所生。立興獻王廟於京師。初禮臣議考孝宗。改稱興獻王叔父。援程頤議濮王禮以進。不允。至是下張璁奏。命廷臣集議。楊廷和等抗疏力爭。皆不聽。冬十日己卯朔。追崇父興獻王為興獻帝。祖母憲宗貴妃邵氏。封為皇太后。妃為興獻后。嘉靖元年正月。清?宮後殿災。命稱孝宗皇考慈壽皇太后。聖母與獻帝后為本生父母。三月上興獻后為興國太后。嘉靖三年正月。南京主事桂。請改稱孝宗皇伯考。下廷臣議夏四月上興獻太后尊號。曰本生聖母章聖皇太后。五年四月。追崇興獻帝為本生皇考。恭穆獻皇帝。編修鄒守益請罷獻皇帝稱考立廟。下錦衣獄。五月。蔣冕致仕。修撰呂柟言大禮未正。下錦衣獄。遣使迎獻皇帝神主於安陸。六月。御史?續陳相請正席。書桂罪。吏部侍郎薛蕙上為人後解。鴻臚寺少[卿](鄉)胡詩言張璁等議禮之失。詔下獄。七月。更定章聖皇太后尊號。去所生之稱。?臣伏闕哭爭。下員外郎馬理等一百四十五人錦衣獄。尋杖馬理等於廷。死者十有六人。甲申。奉獻皇帝神主於觀德。己巳。毛紀致仕。辛卯杖修撰楊慎。檢討王元。給事中劉際安。盤張原等於廷。原死。慎等謫戍有差。九月丙寅。定稱孝宗為皇伯考。昭慎皇太后為皇伯母。獻皇帝為皇考。章聖皇太后為聖母。四年五月。作世廟。祀獻皇帝。七年。明倫大典成。頒示天下。定議禮諸臣罪。追削楊廷和等籍。七月。追尊孝惠皇太后為太皇太后。恭穆獻皇帝為恭睿淵仁寬穆純聖獻皇帝。十五年。更定世廟。為獻皇帝廟。十七年。定明堂大饗禮。九月。上太宗廟號。成祖獻皇帝廟號。睿宗神主。祔大廟。躋武宗上。辛卯。大享上帝於元極?殿。以睿宗配。此明世宗追崇興獻王之本末也。__間嘗榷而論之。禮者人心之隄防也。稍或不謹。則決裂將無所不至。情者。又典禮之樞機也。稍或過執。則拘泥亦無以自行。惟人主必欲伸情。而大臣則以禮裁之。人主不能守禮。而大臣亦?以情通之。庶權衡至當。而其事可以通行。蓋議禮必準於古。而事或不盡同于古。且古之處此者。亦或有遺憾。如之何其可執古以御今也。如宋濮王之議。王珪等本司馬溫公為人後者為之子。不得顧私親之說。其論韙矣。前幅據儀禮為人後者。傅本於經。後幅言陛下親為仁宗皇帝之子。動以情。故歐陽公別為異議。人皆以邪說目之。然細玩歐陽公為人後議。其說亦未可厚非也。其意謂古人於所生之親。降而不絕。引禮為人後者。降其所生父母三年之服為期。而不絕其父母之名以為証。諸公皆無以難之。趙瞻則謂詞窮。直書豈足援以斷大義。黃氏日抄亦謂所生父母者。蓋本其初而名之。非有兩父母也。未為人後之時。以所生為父母。既為人後之時。以所命者為父母。立言者于既命之後。而追本生之稱。自宜因其舊。以父母稱。未必其人一時稱兩父母也。其說辨矣。然五禮通考中。載方尚書觀承之說。則曰。濮議諸人皆君子也。但所見各有偏處。一時遂如水火。溫公專重承統之義。而未嘗謂宜薄其所生。歐公雖據禮經之文。而未嘗謂宜亂其所統。但以皇伯考之稱無據。故欲正其名耳。趙瞻謂禮文詞窮。直書不可援以斷大義。然既曰詞窮。可知理屈。既云直書。何容曲諱哉。愚意英宗賢君。不同明世宗之剛愎自用。苟斟酌盡當。無不允行。惜程子大賢。其代彭思永奏亦欲改稱皇伯考。卒至王陶擊。韓琦。蔣之奇擊歐公。而濮王亦歸於兩無所稱。自今觀之。其於仁宗稱考稱子。亦如父子相繼之常。固為定典。彼此原無別議。而於濮王則當稱本生考濮國大王。而不稱皇。自稱降服子皇帝某。而書名。則既不蔑所生。而亦不亂所統。豈不恩義兩全。名實俱正。而可為萬世為人後者。至公至正之常法乎。尚書蓋助侍郎輯通考者。侍郎力主司馬光彭思永兩奏。而以歐陽公為非。尚書則謂濮議皆君子。但各有所偏。因斟酌折衷而為此說。可以為此事之斷案矣。__至於明之世宗。雖亦以旁支人承大統。而以遺詔行之。與英宗親為仁宗子者不同。又其屬于武宗為兄弟。而不為子行。故遺詔言皇考敬皇帝親弟與獻王長子某。倫序當立。遵奉祖訓。兄終弟及之文。告於宗廟。請于慈壽皇太后。迎嗣皇帝位。則其立與英宗不同。而追崇興獻之禮。自宜與濮王?異。乃當詔議時。楊廷和檢漢定陶王宋濮王故事。授尚書毛澄曰。是足為據。宜尊孝宗為皇考。興獻為叔考興國大王。母妃為皇叔母興國大妃。自稱姪皇帝。名別立。益王次子崇仁王為興王奉獻王祀。有異議者。即奸邪當斬。是祇知定陶議出於師丹。濮議出於司馬公程子。為兩代大賢名儒。其說為不可悖。而不知定陶王實成帝在時。即徵立為太子。與仁宗之撫英宗為太子者同。而世宗並與之不類。故張璁桂等。遂得窺見帝旨。為繼統不繼嗣之說以中之。夫禮為大宗立後者。重其統也。重其統不可絕。乃為之立後。至於小宗不為之後者。統可以絕。則嗣可以不絕。是則以繼統故繼嗣。繼嗣正所以繼統也。故禮為人後。言繼嗣也。後大宗言繼統也。統與嗣非有二也。薛蕙撰為人後辨。固足折璁等之邪說矣。然世宗為興獻王之子。生於孝宗崩後二年。一旦徵為天子。遂不父其父。而父他人。此固禮之不得不然。而於所生竟若未生己者。則亦難乎其為情矣。故張璁桂等之說。較冷褒?猶為更巧。而楊廷和蔣冕毛紀等之爭。實較司馬光范純仁呂誨等更鈍。無怪其冰炭之不相入也。使當時斟酌情理。如方尚書之說而稍通之。稱興獻王為本生考興國大王。自稱降服子皇帝某而書名。並許其立一別廟於奉先殿側。以遂其瞻慕之私。則可以平世宗剛愎之性。而張桂等亦無以售其奸矣。至其後改稱孝宗為伯考。而興獻王至入廟稱宗。躋其主於武宗之上。則繼統之君。等於創業。世宗實為千古罪人。然亦始議過執。有以激而成之。故倒行逆施。雖拂天下後世之公論。而亦不惜也。__夫秦漢以上父死子繼。兄終弟及無所為私親也。至漢則一見于宣帝。以武帝曾孫繼昭帝。有所後祖。無所後父。故魏相奏悼園宜稱皇考。而即園立廟。再見於哀帝。以定陶共王為成帝後。即位之年即追尊共王為共皇帝。立廟京師。序昭穆。三見于平帝。以中山孝王子為哀帝後。于本生無所追尊。至後漢光武以布衣崛起。而中興于父子之次。於成帝為兄弟。於哀帝為叔父。于平帝為祖父。皆不可為之後。雖祖高祖。而為皇考南頓君以上。立四親廟。無不可者。然卒從張純之議。承大統而不顧私親。其後安帝以清河王子後。殤帝質帝以勃海王子後。沖帝桓帝以蠡吾侯子後。質帝靈帝以解?亭侯子後。桓帝雖云追尊父為皇。而不稱帝。亦不立廟。至魏明帝。乃特下詔曰。禮王后無嗣。擇建支子以繼大宗。則當纂承正統。以奉公義。何得復顧私親哉。其令公卿有司。深以前世為戒。後嗣萬一有諸侯入奉大統。則當明為人後之義。敢為邪說導諛。妄建非正之號。謂考為皇。請妣為后。則股肱大臣。誅之無赦。故其後高貴常道援立。皆不外尊。可謂卓然。據其所言。皆禁其稱皇稱后。而不禁其稱考稱妣。以稱皇則于大統。不稱父母則無以達私情也。英宗宋之賢君。嘗曰朕自數歲。即養於宮中。豈可稱濮考。然皇太后手詔則已許其稱親矣。即剛愎如世宗亦曰。朕起親藩。承宗祀。豈敢踰越。然本考寢園。遠在安陸。于卿等安乎。味其所言。則後之入廟稱宗。亦非本意。但生長藩邸。一旦為天子而忘之。實不能恝。故私情較英宗為更摯耳。故愚得臆斷於此。濮議祗可爭其稱皇。而不必爭其稱親。歐陽公之說。固未為過。興獻王但當爭其入廟稱宗。而不當爭其稱皇稱考。即張桂之言。亦非全然不是。蓋父固不可有二。而別之以本生則無嫌。皇固不可漫加。而吝之以帝名則有閒。且漢宣帝于悼園已有皇考之號矣。豈必如通考之說。皇為美大之稱。而非如後世之稱皇乎。宋之失在人臣過於執禮。不容一毫過情。故其後濮園竟無所稱。如歐陽公所云未嘗生己之說。所謂拘泥而不能行也。明之失在人主必欲伸情。而人臣又以難從之禮激之。故其後興獻竟至入廟稱宗。較哀帝僅僅立廟于京師為更甚。所謂決裂遂無所不至也。愚故反復通考之文。而有取於方敏恪公之說。以為可標之以斷濮議。即可推之以定興獻之議。蓋明事與宋事微不同。固不可執古以御今也。後之覽者。其或有取於斯言。__　又按興獻之議。至今爭者未已。毛西河。李穆堂。?若膺諸先生。皆各持一說不相下。明史楊廷和。蔣冕諸人傳論。則直曰。諸公第見先賢名儒成說可據。不敢得罪于天下後世。而不知天性之親之不可割也。於張桂等傳論。則曰。諸人第藉以干進。而非實欲以明禮。兩邊都見。可以為此事之斷案矣。方尚書曰濮議皆君子。則興獻議之不皆君子可知。言以人重。詎不信哉自記__　酌中定論。足以破千古之疑。篇幅雖長。郤無閒字賸句。由其理明詞達故也。　中庸父為士。子為大夫。?以士。祭以大夫。可見古人禮制。自有一定權衡。後人嘵嘵致辯。總未免偏。以偏字折之。其論自確。李鎔經讀_
宗祠規條序|管同|HCJSWXB_RAO_1881|卷五十八禮政五宗法上|古者自天子諸侯大夫至於士官師皆有廟。惟庶人乃祭於寢。自宋以後。士大夫之有家廟者希矣。古者天子七廟。諸侯五廟。遞降至於官師。一廟而已。後世雖身為庶人。其家堂木主往往積十餘世而不祧。春秋時祀上及高曾遠祖。而國家不為之厲禁。古今異時。其禮制不容強合也。然愚嘗論之。後世有家堂而少家廟。其家堂或置於中閨。人神雜糅。且古者宗廟之禮以序昭穆。序事以辨賢。燕毛以序齒。自家廟之禮廢。而五服之親有終歲不相謀面者。尊祖之道衰。收族之情遂失。此家運所以凌夷。而有志之士。必汲汲以宗祠為務者也。吾管氏自明世宗時敬所府君。自蘇州東洞庭山遷於江甯。傳一世而分兩支。至於今將二百年。兩支分為數十支。見存者可序為五世。亦云盛矣。竊聞之。自乾隆中。諸祖諸父即欲創建宗祠。而力有不逮。道光七年夏四月。族人相會建議。以為事獨任則難成財分。出則易集。吾宗雖多貧。請各量其力以勉成是舉。皆曰善。於是共捐白金。得若干數。市宅於漢西門內。鳩工庀材。粗加繕飾。訖明年而祠屋成。祭有所矣。昔者成周之制卿以下必有圭田。士有田則祭。無田則薦。蓋祭必有田。而後粢盛始絜。牲殺器皿始可完。今吾宗之力。未足以置祭田魚菽之薦。不能備禮。且懍懍乎懼無以善後焉。雖然。吾宗三百年無宗祠。一倡議而遂有之。庸詎知今之無田者。他日不且連阡累陌乎。宗祠之外。置義田以恤孤嫠。設義學以教童稚。取餘財以給貧宗之?薶嫁娶。吾宗人皆有志焉。庸詎知他日之不一一盡成乎。以尊祖為心。以收族為念。人人不私其財。民所欲。天有不從者哉。若夫就今言之。則始易家堂之制。略為家廟之規。以稍明夫尊祖收族之誼。視為始事而勿視為成事可也。謹與合族共議。酌為規條。勒書於[壁](璧)。而序其緣起如此焉。_
蔣明府祭田學田記|謝濟世|HCJSWXB_RAO_1881|卷五十八禮政五宗法上|士無田不祭。至於學有無田而自奮者。有因有田而反自畫者。然而天生蒸民。上智下愚少。而中材多。置田是或一道也。余先世無學田而有祭田。八世以上祭田亦不存。?祭者宗子之事。應長房主之。田亦應長房守之。後世宗支之禮既廢。又慮專司者之私鬻也。於是乎各房輪之。當其傳世未久。雖間有敗子。田以祭而存。及其久也。人各急私而緩公。某溝某洫。無人過而問之。有爭有訟。無人起而任之。承平尚恐失業。?經喪亂。其不存也。固宜。然而五世之外。親盡服絕。田雖存。亦不敢祭。若猶在五世之內也。祭既可輪主。田亦可輪守也。鄉先達宴瓊蔣公。以孝廉宰河間之?縣。其歸也。為其祖若父各置祭田若干畝。又為其父置學田若干畝。祭田上及祖父。孝也。學田旁及同父兄弟之子孫。弟也。慈也。一舉而三善備矣。而或者舉范文正公之義田以少之。嗚呼。世有舟沈宦海。蕩及先疇者矣。置田云乎哉。亦有襆被歸來。饘粥不給者矣。祭田學田云乎哉。又有捆載還鄉。自置祭田學田。而忘其祖禰者矣。義田云乎哉。乾隆丙寅孟秋後學某記。_
郭氏族譜序|楊彝珍|HCJSWXB_RAO_1881|卷五十八禮政五宗法上|昔蘇明允為族譜引云。情見於親。親見於服。無服則親盡。親盡則相視如途人。幸其未至於途人也。使之無至於忽忘焉。此譜之所為作也。意蓋謂以一人之身。分而為兄弟。又分而為兄弟之子。再遞分而衍為不可紀極之支屬。其中豐悴不齊。勢每播遷散處。多茫然不能悉其世次。遂至喜不慶。憂不弔。且不惟喜不慶憂不弔。或因睚?之釁積不相能。即剚刃於其腹中。而其怨毒猶不可解。何天性至於是之忍哉。蓋由服屬蕃。則勢日離。情日?。常不得綢繆相渥洽。復用苟道以各營其私。故忍而至於斯極也。由是言之。則欲維繫畔散乖異之情。莫若為之譜以紀其世繫。使之日取而省覽焉。知若者為昭屬。若者為穆屬。等而上溯之。其初皆一人之身也。以一人之身。循其趾至頂。少有所創。則痛必徹心。其全體亦皆為不適。若欲引刃以自殘其肢體。是雖獷悍猛勇如賁育成軻之徒。有斷然不忍為此者。匪惟不忍為此。苟猝遇水火盜賊之變。與夫猛鷙毒螫之戾近於前。無不亟引手捍蔽之。使無災及其體也。然等體也。豈愛同體不如愛其體哉。故曰觀於譜而孝弟之心油然而生者。謂此也。桃邑郭氏。久為方雅之族。其蘭生孝廉。又族望也。夙慨末俗宗法之敝。嘗以輯眭之義勉其宗人。茲因修家譜成。問序於余。余因取明允之旨發明之。以弁於首。使郭氏之宗人覽之。益當油然而生孝弟之心也。__　_
周禮樂律論|陳之駓|HCJSWXB_RAO_1881|卷五十六禮政三大典下|宮聲有二函鍾之宮正宮也宮音土季為正所嫌君道貴陽至此已二陰行令矣然則曷不從小呂曰陽盡也又多也君一而已黃鍾之月一陽微生雖非土王合土也十二律皆有旋宮而獨以圜鍾函鍾黃鍾祀天神地示人鬼圜鍾中春取帝出乎震之義坤地也萬物皆致養焉故函鍾為祀示之樂黃鍾微陽不可有二天之生物使之一本宮聲居中四聲夾輔四聲皆有合宮不言合無敵體無私親也三聲皆從宮商獨不列者非大祀廢商也君臣一心以治民事物君行則臣避權矣民事物成則臣讓功矣此三聲者徵羽常近宮君者事之府也物之藪也角稍遠之君不與民齊何況臣是故圜鍾為宮則大簇為徵姑洗為羽實左右焉徵與羽類有物則有事也商與角類有民則有臣也黃鍾為角民遠君也徵羽輕者同在一春其氣聯也函鍾為宮則蕤賓等之孤虛猶見君則臣伏也姑洗為徵南呂為羽以左右之各間一律夏晷長則節?也角愈遠矣黃鍾為宮則太呂亦等孤虛而抵以角者權也臣惡逼民惡嫌也角徵導其前羽隨其後不間一隙冬晷短而節密然則使南呂為宮亦猶圜鍾何則一歲之中冬至至短夏至至長春秋分近南呂為宮蕤賓為角夷則為商無射為羽尚何疑哉有以大寒木根?行火生於析木之房故以角攝大呂而以徵攝大簇者此論聲無與生?事勿鑿十二律皆可為宮悉以氣機協之反亂矣又有疑黃鍾之宮無射從商商金聲而八音從石商乎羽乎不知無射乃秋氣餘烈樂府雖引為羽石同調謂其聲之短沈其實清商鏗遠猶孟夏雖用柷敔豈可以木器不謂之徵要之無射本變商以角彷之又宜得商若無射猶是商則應鍾為正羽黃鍾居中太呂為旋角大簇為旋徵往來君輔輪比甚順此特三祀之例可天文度也然何惡於商而必廞之意者圜邱方澤重器難移夏旌覆題桑林驚疾且大禮穆清奏假無言洪鏄殷鍧吉事也而有軍號以之作大武之舞可耳韶舞且不有之然孔子曰翕如也則知樂之未嘗廢金也其或編鍾細奏抑未可知鄭氏又節言之陽不過巳陰不過亥天六氣地八風人九序不盡十二律之變亦大樂不求備聲以是知樂不可極也_
樂律後解|陳之駓|HCJSWXB_RAO_1881|卷五十六禮政三大典下|律法自司馬子長後已失所傳高允胡瑗房庶蔡季通皆儒者謬信所學而不適於用其以黃鍾老陽二而實之三而損之六寸為林鍾林鍾四而實之三而損之五寸為仲呂尚餘一分又將一分窮算則毫釐絲忽自此不可收拾律十二也止此三律而相生已窮聖人作律自有成數豈如此闌珊哉即淮南子置一而十三之起為積分即置一而九三之以為寸法皆遷就之詞繫辭謂天一地十何事以九為十乎不如樂府之說為可曉吾不敢信樂府遂為神理然其數皆成數也使其理有穿鑿能合自然之數哉但其子午相衝丑亥相配猶為枝葉而三分損?隔八相生反置架閣蓋自應鍾退至冬至一陽微動包束重泉未能為暴舉僅進三分之一遂為黃鍾額數自黃鍾後即以九加之使當時不如此斟酌則積至蕤賓反不能合陽九成數惟以三分先暗?黃鍾內遂覺六律皆此三分為之推移此為上生知益非謂逐加三分也陰數亦然陽數主進陰數主退自林鍾後皆以九退之柰當蕤賓時日晷正長流金焦石一陰?滋止退三分餘律皆帶此三分併促積至冬至前黃鍾未加恰合老陰之數此為下生知損故曰每三分以損益也至於黃鍾隔八生林鍾林鍾隔八生大簇凡上生者數皆百三十八除九十外餘四十八得地支之數四本偶方圍四也凡下生者數皆百二十除九十外餘三十得天干之數三本奇圓圍三也陽數九陰數六進退皆以九為度陽統陰也猶地天中之地也九滿十則除數已盡也獨有中呂生黃鍾百二十三多此三數者緣黃鍾以三分益故數終仍還此三數也應鍾生蕤賓百三十五緣蕤賓以三分損故數終仍闕此三數也此皆本乎節氣長短陰陽相配然則謂黃鍾至蕤賓七律為上林鍾五律為下者妄也_
續修會典事例摺|延煦|HCJSWXB_RAO_1881|卷五十六禮政三大典下|為續修　會典事例。請　飭妥議開館章程。恭摺仰祈　　聖鑒事。竊　會典一書。肇始康熙二十三年。續修於雍正二年。乾隆十二年。嘉慶六年。康熙間七年成書。雍正間九年成書。乾隆間十八年成書。嘉慶[間]十七年成書。蓋制作愈詳。攷訂愈密。雖書成遲速相懸。然大要以十年為率。未有不開館進書者也。自嘉慶朝以至同治。相距五十餘年。承　　　列聖之詒謀。合　四朝之聞見。大方小策允宜勒為一書以昭法守。是以醇親王有重修　會典之請。旋經內閣等衙門會議。援照嘉慶六年舊例。先令在京大小各衙門。將嘉慶十八年以後案件。檢查編次。事繁衙門予限三年。事簡衙門予限二年。再行奏明開館。辦理畫一等因。於同治十二年正月具奏。奉　　旨依議在案。現今距奏准。立限之日。已閱十年。限期久滿。各部院新修則例。有已編次者。有未編次者。若聽各衙門之懸宕而。不開專館以定責成。深懼歲月虛糜。汗青無日。殆非所以重　　典章而隆述作也。嘉慶年間所議章程。雖有例案分辦之議。而慎擇纂修。酌定館局。即經同時具奏。旋經　　簡派總裁開館辦理。　原奏大指以　會典為　朝廷遵守之書。為期幾五十載。倘不勒限赶辦。勢必曠日持久。難於蕆事。此次閱時已六十餘年。所有斟酌損益。儀禮制席之事。較乾隆嘉慶　兩朝為繁。至今總裁何人。館局何地。尚未議及。日復一日。案牘不無散佚。文獻不克詳徵。始蹈因循。終歸舛漏。伏思　　穆宗毅皇帝　寶錄本紀。　　聖訓均已次第編緝刊成。應及是時。敬遵　　前訓。舉辦續修　會典事宜。可否請　　旨飭令大學士九卿等再行集議。將會典館正副總裁等官。查例　　簡派。酌定開館章程。以挈綱領而便編摩。以開館日為始。再立年限。勒核功課。修明憲章。使大經大法。罔或失墜。亦　聖人繼　志述事之基也。事關　典冊。臣等忝備臺職。理合具陳。伏祈　　　皇太后　　皇上聖鑒施行。__*下句疑衍文__　編摩以總正理伏初而聖全修神使必不得於有__　_
變聲旋宮說|陳之駓|HCJSWXB_RAO_1881|卷五十六禮政三大典下|宮有二一為黃鍾之宮一為林鍾之宮律家但主黃鍾者宮君象也一陽初生君以少為貴也林鍾六月大陰濕土其器為塤實正宮也玩律家不曰宮商角徵羽而曰宮徵商羽角五行之序順矣然以為變徵者此宮乃徵聲內之宮故不以宮名蕤賓為正徵則此為變徵也黃鍾亦羽內之宮而以宮名者陽一君而二民君子之象以少為貴故以大呂為變宮蓋黃鍾為正羽大呂近宮從君而變不復名為羽也旋宮非謂大簇姑洗亦為宮也蓋五聲皆有清濁如黃鍾有清黃鍾角有清角商有清商以此律為主則眾律從而間之從而和之旋宮宮字非謂宮聲乃遞相為君也如崇邱六奏乃笙聲也笙屬角則角為君矣夾振之而駟伐用鐸兩行宣導威武鐸屬金金商音應秋氣殺伐則夷則為君商君而宮亦臣矣_
書儀禮釋官後|曾國藩|HCJSWXB_RAO_1881|卷五十四禮政一禮諭|侍郎胡君季臨、重刻其曾祖王父樸齋先生所著儀禮釋官、寄示國藩、屬為識於簡端、余嘗從　皇清經解中得讀此書、粗識崖略、先生治禮崇信鄭氏、而於鄭說之歧誤者亦不苟為附和、如燕禮宜以膳宰為主人、而辨注釋為宰夫者之非、司宮即周禮之宮人、而指注比於小宰之失、左右正即僕從之官、若書之左右?僕、詩之趣馬左右、而證注中稱樂正僕人正者之謬、特牲士有私臣而嘆、注謂士無臣者之疏、其說既允矣、至於曲證旁通、往往即一事而洞見本原、先王之制禮也、因人之愛而為之文飾以達其仁、因人之敬而立之等威以昭其義、雖百變而不越、此兩端先生以為士喪既夕二篇所言、甸人、管人、夏祝、商祝、家人、小人、隸人、遂匠之屬、皆公家之臣來執事者也、又以為諸侯之官、其爵必降等於天子、聖人別嫌明微之意寓乎其間、使周之諸侯遵而守之、何至有僣越而置六卿稱縣公者、由前之說、則臣下之喪君、即既臨其小歛、又[遣](遺)官助其百役、有若家人骨肉、愴惻纏綿、由後之說則侯國之百職、庶司不敢毫髮僣擬於天王、恩誼之篤如彼、名分之嚴若此、皆禮之精意、祖仁本義、又非僅考核詳審而已。儀禮一經、前明以來幾成絕學、我　朝鉅儒輩出、精詣鴻編、迭相?蔚、而徽州一郡尤盛、自婺源江氏永崛起、為禮經大師、而同邑汪氏紱、休甯載氏震、亦皆博洽、為世所宗、其後歙縣金氏榜、淩氏廷堪、并有纂述、無慚前修、先生世居績溪、與諸儒地相比、時相接、宜入　國史儒林傳、列於江氏汪氏之次、而哲孫培翬又能紹其家學、著儀禮正義、薈萃?言、衷於至當、徽州為朱子文母之邦、典章文物、固宜非他郡所敢望、而胡氏世傳禮教、故家文獻綿延無替、亦足使篤古之士低徊而興慕也。_
上賀耦庚制府書|俞德淵|HCJSWXB_RAO_1881|卷五十戶政二十五鹽課下|前函尚未封發。頃復接奉賜書。伏承教誨殷拳。曷勝銘感。兩淮鹽務之難。並無深文奧義。只私鹽充斥官引滯銷二語盡之。辦鹽務者。止辦得能銷足矣。運司之權職不出於運。不銷則何由運。閭閻生齒日繁。無業窮民。衣食於鹽。睯不畏法。如江船腳私糧船夾帶。以及川蘆閩粵各私。其佔礙官鹽銷路者。豈止數倍。以致官引到岸。累年不售。成本佔擱。愈佔擱則愈難流通。商本日蹙。轉運愈難。新商聞風。益形裹足。此鹽務之所以弊也。減價敵私之說。言之似覺可聽。其實終歸無濟。蓋官鹽成本重於私鹽者。不啻倍蓰。其何能敵。如欲以官敵私。則必　國家不徵課而後可。即如今春散輪以後。楚岸鹽價雖賤。而商人成本大虧。情形漸即尪羸。毋論威不能震。即恩亦無可加。從前所聞。均多隔膜。自到此三月。細意講求。知此事無本源之可言。昔管子擅魚鹽之利。一擅字中。原有利權獨攬之意。今法令不行。民心積玩。合數省之強悍桀驁無業游民。起而爭　國家之利。官引安得不滯。商力安得不疲。為今之計。宜以緝私為第一義。然非合數省大吏之權。大加震動。又合地方營縣聯成一家。不分畛域。斷不足以收緝私之效。若舍此而別求探本之論。雖殫精竭慮。實難期捷獲之功也。現奉宮保奏委王竹嶼。前赴楚岸查辦一切。此行所關不小。鹽務轉機在此一舉。然楊楚兩地意見各殊。未知果能有濟否。讀來書云。不翻清查無以懲奸商。不復窩價無以招新商。此乃傳聞之言。非真知此中關目者。清查本無可翻。即從而翻之。亦與現辦事體毫無裨益。至所謂奸商者。此時俱不在?。且窮乏已甚。辦與不辦。均與大局無關。至於裁減窩價。正為招徠新商。新商之所以不來。在官鹽無利。官鹽無利。由私鹽日多。全與窩價無干。窩價減則成本輕。於新商何不利焉。為此論者。乃局外人耳。因承垂問。用敢縷陳。伏祈訓示。_
呈賀耦庚師|俞德淵|HCJSWXB_RAO_1881|卷五十戶政二十五鹽課下|承詢江南有無姦商可以懲辦。此事非悉數所能終。謹?為言之。岸商代人賣鹽。以他人之財供其揮霍。久為揚商之害。去之不足惜也。若揚商則挾本求利。其從前之作姦犯科者。久皆歇業。衣食不能自給。雖置之重典。於事亦復無濟。現在稍可支撐者。不過一二十家。多係借資行運。自數年以來。風波屢作。虧折漸多。人人有保家遠害之思。前因星使臨江。謠言四起。草木皆兵。大勢幾於渙散。自淵上春到此。待之以至誠。示之以無。畏人心始稍稍安帖。茲驚魂甫定。而遽欲齊之以刑。不但將現在之商驅之使去。彼聞風者。誰復敢挾巨貲而蹈不測之險乎。且歷來鹽務之壞。鹽政運司。實難辭咎。今皆置之不問。而惟商是求。是猶舍憤軍之帥。而歸過於士卒。非公論也。即今日之不能整頓。非盡商不用命。乃官不恤商所致耳。各省岸費。以數十萬計。各衙門陋規。大者數萬。小者數千計。以至關隘之刁難。書役之需索。地匪之訛詐。無一不取諸商。而官視以為常。置之不問。商力幾何。既輸庫藏六百餘萬之課。復供各省各岸數百萬之費。安在其不日就彫敝也。而且以庫?之挪墊為商罪。其罪實在運司。商不能主也。以江船之帶私為商罪。其罪實在船戶。商不能禁也。以鹽價之昂貴鹽色之攙和為商罪。其罪?情盡雪。實在水販鋪戶。商不能與聞也。去歲為極敝之時。猶收二百萬之課。若以　國初之鹽課而計。已屬逾額。今因科則太重。僅足三分之一。然已倍於中省之賦矣。矧此兩百餘萬之課。即出自一二十家疲乏之商。若不培植之。而復芟夷之。將併此而無之矣。即如裁費一事。揚州辦貢辦公之費。減存三十三萬。漢岸公費減存三十八萬。江西減存十七萬。今計上年用項。揚州用二十四萬有零。視原減之數又減矣。漢岸則用八十餘萬。較原減之數多至四十餘萬矣。江西則用三十餘萬。較原減之數多至十餘萬矣。商人獲利幾何。減鹽價則身受其實。減浮費則徒存其名。此中委曲情形。安能人人而告之。大抵天下有可行之權者。未必知之果真。而知之真者。又未必有可行之權。運司之權。督催商運。謹守筦籥。是其職也。其他則呼之而不應。維揚咫尺之地權。雖不能及。尚可以情理通之。若外府外縣。則無可措手矣。制軍之權善用之。第可及於本省。不善用之。即本省亦陽奉而陰違。而況能及於外省乎。淮鹽行銷六省。上下各衙門不知凡幾。凡與鹽務有交涉者。無不於鹽有霑染。安得合數省之官。常齊心協力而為之。今欲有利於商。必將不利於眾。奪眾人之所利。而強其所難。此不可得之數也。然眾之利不去。則商之利日微。　國家之課亦日絀。此亦相因之理也。在昔極盛之時。未嘗無弊。行之百餘年。踵事遞增。其弊日甚一日。沿至於今。已成積重難反之勢。於此而欲改絃更張。非大有權力者不能。淵何人。斯敢希冀其萬一乎。治鹽務者。不能為商保本袪弊。而徒咎乎商之無良。猶之治地方者。不能為民興利除害。而歸咎於民之不善。試思國家設官之謂何。而以牛羊之放軼倒斃。謂牛羊實自為之。非求牧與芻者之罪。抑亦巧於自諉矣。淵自知力薄任重。縱不自為之圖。亦終必得罪而去。不過姑存此說。以自抒所見已耳。然斯言也。聞者必謂袒護商人。為運司之通病。幸望吾師祕之勿宣。統俟吾師來年出山時。淵如尚留未去。當將一載以來。所揣摩而知之者。為吾師傾囊倒篋而陳之。即從此永入山林。於人世不相聞問。亦無所憾矣。_呈賀耦庚師_俞德淵__再啟者。吾師出山之舉。躊躇不決。自因時勢多難。故不能不迴慮郤顧。以淵思之。出處之機亦自有數焉存於其間。有非可以意為趨避者。要惟行其心之所安而已。猶憶吾師於道光四年初到吳門。時奉教伊始。竊聞吾師之言曰。熱腸二字。即是仁字。彼時深味師言。謂仁字道理際天極地。熱腸二字足以盡之。其語簡切而包括無窮。及觀吾師由蘇至東至甯。凡所到處。孜孜以振起地方。救援民生為急務。其惻怛無已之心。奮發有為之志。氣無非從一片熱腸而出。?仁之發於天性也。今值民生日蹙之時。忽萌端居不出之想。將使熱腸變為冷念。以性所故有之仁。強而制之。使不得遂其心。必有所愀然難安者。心所不安。即形神亦為之不暢。來書所云。體中時有不適者。未必不[由](田)乎此。若然。則吾師雖欲優游田園。自樂其志。恐抑鬱無聊之情。轉不若旁皇四境者之所寄託也。在昔陳圖南謂張忠定公曰。譬如失火家。望君救火。安得不赴。此為熱腸人言之也。使此心一冷。則將謂人家失火。何與己事。而仁道或幾乎息矣。仁生理也。斷無可息之時。此古今世道之所以不敝也。方今生民彫瘵。　國計日窘。凡有封疆之責者。措施誠非易易。猶幸有大君子數人。眾力齊擎。或可補救於萬一。而凡現在場面。稍有世道人心之慮者。亦賴有人焉。為之壯其膽而作其氣。庶幾有所恃而不恐。若惟是獨善其身而已。則潔身遠遯。從古不乏高人。要皆天性孤冷。無意於人世者之所為。與吾師所謂熱腸為仁。亦殆如水火之不相入。未可同年而語也。以淵思之。吾師亦行其心之所可安。而勿強其性之所弗欲。則出處之機不蓍蔡而自決。承問票鹽何以無補大局。緣兩淮每綱科則。應徵正雜銀六百萬兩。淮北票鹽。歲止徵銀二十餘萬兩。不及通綱二十分之一。是以謂之無補大局。顧此二十餘萬兩之課。從前商疲運絀。已歸烏有。今辛壬兩綱。實已全數入庫。且帶征殘引課銀十餘萬兩。就淮北一隅而論。已屬大有轉機。外間傳言謬論。紛紛不足為據。至有販無鹽。乃地之所產。止有此數。非關辦理之人不善。而綱額已足。於國計民生。有益無損。其造作浮語者。皆因不能便其私圖耳。大抵天下事有利不能無弊。苟利大而弊小。斷不能懲弊而坐失其利。淮北票鹽。係千百年創始之舉。甫行一二載。縱巧於立法者。豈能盡善無遺。惟權其利害之輕重而已。且鹽課與他政不同。非身入其中。不能悉知窾要。從前名人立論著書尚多影響。近時道路之言更何足道。即如淮南商人。能去儀徵改捆。固於成本所省實多。然此事言之若易。行之實難。移步換形。與淮北局面大有區別。蓋未易一二更僕數也。糧船帶私。固亦調劑旗丁之一端。然於　國家體政。不可為訓。且因恤丁而害課。必至鹽法盡壞而後已。兩年以來。辦理粗有眉目。人心幸得相安。今歲貴漕師獨出心裁。幾成決裂。非宮保師大力挽回。則所損者不獨在淮綱矣。茲事體大。不及縷陳。附呈宮保奏稿三件。亦可知其梗概。吳門之事。大有可憂。少穆師幾於寢食俱廢。茲有夾片稿錄呈。足知其難。第係密陳之件。且勿宣示為幸。現交臘月以後。仍復雨雪連旬。蘇松皆無交倉之米。轉瞬立春。竟不知如何為計。自吳至浙省。有盜賊滿途。死屍?地之謠。時勢如此。吾師聞之。當亦為代蹙額也。_
奏擬請仍照前奏飭部鑄頒關防摺|丁寶楨|HCJSWXB_RAO_1881|卷五十戶政二十五鹽課下|為川省官運鹽局。事關數省。擬仍照前奏。請　　旨?部鑄造銅質關防。發局開用。以昭慎重。恭摺奏祈　　聖鑒事。竊臣前因川省邊岸鹽局。?鉅事繁。關涉數省。責任綦重。奏請由部頒發銅質關防。俾昭信守。嗣准部咨。查無辦過成案。未便率准等因。茲查瀘州設立官運總局。已逾三載。始則創辦黔省全岸。嗣復添辦滇岸。並將毗連滇黔之各廳州縣。計岸及湖北例食川鹽。計岸共四十餘廳州縣。一併請入官運。統計黔滇川楚四省地界。均飭該總局委員。設立分卡。頒移文告。招募商人配發引張。分收稅羨。嚴禁販私。明定界限。時有稟移?省。督撫司道府縣。互商事件。案牘之煩。較鹽道加至倍蓰。而催提各分局稅羨。勇糧公費。及批解數省協餉。每年共百數十萬兩。途長道險。關係更形重大。若僅用木質關防。文書通行數省地面。當鹽岸荒廢年久之後。事多創行。沿途郵驛。及隔省官民。不免疑信參半。慮有貽誤。而總局離省尚遠。若每辦一事。必俟移商鹽道?用即信。則往返周折。動形遲滯。勢實難行。數年來詳細體察該局事煩?鉅。規畫久遠。現在奏銷辦三綱。共收稅釐等項三百數十萬兩。實為西南數省另開大宗餉源。以後但能恪守定章。即成　國家久遠之利。迥非尋常公局。止辦一省一時之事可比。不能不格外慎重。?木質關防。摹刻甚易。行之日久。難保無以偽亂真之弊。似未便泥於成案。致廢遠圖。再四思維。惟有仍照前議。請　　旨飭下部臣鑄造銅質滿漢篆文四川辦理滇黔邊計鹽務局關防一顆。頒發該局應用。俾得永昭信守。臣為慎重帑餉起見。理合恭摺具陳。伏乞　　　皇太后　　皇上　　聖鑒訓示。謹奏。_
奏陳楚省鹽法乞酌撥引張疏|胡林翼|HCJSWXB_RAO_1881|卷五十戶政二十五鹽課下|竊照湖廣兩省自淮鹽阻絕以來鹽法遂無章程惟藉鄰省商販陸續運到以濟民食此實暫時權宜之計非可恃為久遠也查潞粵各鹽成本較昂運販止及近邊不能行遠惟川鹽一水可通成本較少是以近年兩省食鹽實以川為大宗儼與淮運相埒咸豐三年前署督臣張亮基奏請借撥川鹽引張派員督運著有成效因粵匪上竄遂未續請嗣後兩楚食鹽皆係私商運販經川省之夔關楚省之宜昌沙市抽提課稅後即准作為官鹽任其所之約計入楚之鹽以旺計算每月約合川省水引九百餘張一千萬斤上下此項鹽觔固未定有額數亦未給有引票惟視楚省鹽價之長落以卜來鹽之旺衰正月間宜昌有襄匪之警商販一月不前南省鹽價大昂民間幾於淡食鹽之來楚與否其權皆操之商販不統於官鹽法為國之大政利權下移無此政體萬一姦商欲操奇贏相率一月不至民間即鮮食鹽互相隨集先到者倍蓰獲利後到者又復壅滯堪虞大非便民裕用之道臣等自省垣克復後即再四籌商擬仍援張亮基借撥川引之案而稍變通其法改為官運官銷仍不奪商販之利以每月銷鹽九百引計算擬按月官運川鹽水引二百張餘七百引仍聽商販自運由楚省派道府大員至川會同川省委員按月督運仍照川省章程完納引課到楚後另派公正委員勒限督銷其運鹽資本即由川省協濟楚餉內按月發交駐川委員承領運辦通四月報銷一次其所銷鹽價並所獲贏餘一並解赴大營作為軍餉似此通融辦理其利實有數端楚省引地袤延數千里之大民運衰旺不常官運源源不竭價值不虞頓長即有缺乏隨處可通此一利也川鹽成本較輕倘經理得人則嬴餘頗厚以實軍儲不無小補此二利也川省濟楚軍餉竭力供支尚虞不足茲畫作鹽本在川省所籌仍不過照向月之數楚省所獲較豐是不增餉而有增餉之益此三利也南省米多而缺鹽北省鹽多而缺米即令委員運鹽易米以作軍食此四利也民運七而官運其二既非占民之利且商販得隨官運可免痞徒訛搶之虞此五利也九江之金陵風利不過五日可到是東征之師不僅目前之挹注必以鄂為根本即異日之糧糈終賴鄂為轉輸鄂省一隅之地民力凋殘餉項目絀凡有資軍餉之事幾於搜索殆盡此尤便民而不病商實可萬全無害如蒙　　俞允即求　　飭下四川督臣每月備撥川省富順廠鹽水引二百張交楚省委員承辦並就近將濟楚月餉發交委員收領以免?返解運之煩其督運督銷章程並委員銜名敬俟奉到　　諭旨詳悉咨送戶部查核試行半年當有　嬴餘以資軍食即可將蜀省月撥五萬兵餉再行奏請停止所有籲請借撥川引作為官運緣由理合恭摺具　奏伏乞　　皇上聖鑒訓示祇遵謹　奏_
復趙菊言方伯|俞德淵|HCJSWXB_RAO_1881|卷五十戶政二十五鹽課下|昨奉惠緘。以豫省南汝光一帶例食淮鹽。淮商久不運鹽到岸。以致私梟充斥。百弊叢生。去年楊海梁中丞私咨大府。議令改食蘆鹽。嗣後復查蘆潞兩商。因該處運鹽成本過重。均不願添設口岸。現據該處士民具呈。請改課歸地丁。聽民自便。至安徽?州一府。亦應照辦。是否可行。中丞特屬閣下。詢明致覆可否。並承示近蘆食蘆。近潞食潞。尊意亦復相同。具見藎懷垂照。指示周詳。殊深感佩。矧弟身當斯局。敢不悉心體察。據實縷陳。以仰副海梁中丞。暨閣下垂問諄諄之至意。查康熙四十二年。河南汝陽縣。曾有改食蘆鹽之議。欽奉　　　諭旨永行禁止。雍正年間上蔡平西等縣。屢請改行蘆引。亦未准行。乾隆二年豫撫議將上蔡等十四州縣改歸長蘆。當經兩江總督會同鹽政議奏。以去淮改蘆。鄰私更易侵越南北。兩淮並受其患。復經戶部議。令仍照舊章辦理。是汝光一帶。改食鄰鹽。前人業經籌及。彼時雖格於?議。迄今又已百年。如果今昔情形不同。原不妨酌量變通以捄時弊。惟該處民間所食。全係蘆私潞私。從前節次奏請改行長蘆官鹽。尚恐於防私有礙。此時如聽民自便。在立法之初。固僅僅行於疲累口岸。而地勢犬牙相錯。鄰近之區必將任意充斥。雖欲保守旺銷處所。以全力專辦。亦恐勢有不能。以淮北現在情形。課食全虛。本可置之度外。第汝光穎亳實為淮南門戶。刻下鹺務。雖當極弊之時。淮南去歲課銀尚徵收二百餘萬兩。若一旦撤去藩籬。讓出南汝光三屬。並將穎郡之阜太等縣劃出另辦。則蘆潞之鹽從此層層侵入。不特淮北引地日蹙。即淮南亦保障益難。淮鹽行銷六省。悉皆徵課於商。若僅將此十數州縣。改入地丁。於全局既多格礙。必將全淮引地概行改歸丁納。或可收擴然一變之效。第慮課額過重。統計兩淮每年內外正雜課銀。雖經裁減之後。尚有五百六十餘萬兩。均係經費攸關。無從再減。勢難攤入六省賦額之中。且天下皆食鹽之人。天下不皆力田之人。農民僅列四民之一。未嘗責令獨完鹽課。而官吏商賈有藝人等。其力半皆十倍農民。乃咸食無課之鹽。亦恐不免有偏重之患。惟汝光一帶。官鹽久缺。民食堪虞。既係力窮勢竭。自應極加整頓。弟於接奉賜函之後。再四熟籌。實無良策。因思淮北致病之由。總緣運道諸多不便。閱時既久。需費更繁。以致岸鹽短絀。刻下籌議行運票鹽。所歷程途聽民販各從其便。不致如前五駿十槓之煩。且無論何色人等。各隨資力之大小。皆可販運行銷。與從前專商認運。已有區別。即汝光等處民人。亦無難稍覓資本來場販運。前經鄒公眉觀察帶同各委員。前往海州。逐場履勘。據云給票抽兌之法。尚屬可行。業經議立章程。與弟處會詳請奏。宮保過揚時。已將奏稿酌定帶至清江繕發。此時諒已具奏。一俟奉　　旨允行。即當遵照辦理。現在淮北三場。設立五局。僉派官商。既已粗立規模。勢難中止。海梁中丞以南汝光改歸地丁之議。移文咨商。宮保亦必不能以甫經奏定之案遽改前說。復議更張。以弟愚見。票鹽之法。甫經奏行。其果否行之有濟。原無把握。如果稍有轉機。自應力圖成效。倘半年之後。仍屬口岸無鹽。則課食所關。自難坐?。即請海梁中丞。以前議發端入奏。俟交專管鹽政衙門議覆。彼時即可乘機轉彎。另籌變通之法。鄙見如斯。未知尊意以為何如。均希裁定。海梁中丞處。並祈代為致覆。是所至禱。_
復陸心蘭方伯|俞德淵|HCJSWXB_RAO_1881|卷五十戶政二十五鹽課下|日前接奉復函。備蒙垂。祇以事多棘手。心緒忙煩。裁復久稽。竊深慚悚。邇維禔履凝禧。曷勝抃頌。淵抵揚以來。已踰匝月。日行稿件紛至沓來。皆素所未經。每看一稿。每調一卷。反覆推詳。尚多茫然未解。且幕中均係生手。無一諳習之人。致公事益覺拮据。且衙門積弊。權在吏書。稍不經心。弊混即由此起。若欲條分縷晰。又苦於索解無從。似此蹶竭之形。如驅駑馬上千里之?。顛躓困敗。可計日而待耳。至鹽務大局有無轉機。日下尚難預料。?因商人無本轉運。專望岸課回頭。新綱接命之源。全在於此。頃聞漢岸銷價減跌。各商資本虧折已多。雖欲急公自效。其道無由。舊商如此。新商聞風生畏。誰肯冒險而來。此辛卯新綱所以難望其踴躍也。且己丑納課之鹽。尚有十餘萬未經到岸。亦不能不讓令先銷。傳言漢岸將來有缺鹽之患。恐未必然。且即使八九月間新鹽抵岸。若私鹽未盡。則官引仍復滯銷。十餘年來。鹽務敝壞之由。總坐此病。若不用力於緝私。而別求利運之法。此事勢之所必無。淵到此逐加講求。知此實為第一義。溯查從前衰旺相循。其機括均不出此。前言緝私為塞流。而以敵私為正本清源。若亦止得半之論。管子擅魚鹽之利。此擅字中即寓無窮杜私之意。若令今人為之。則利非　國家之有矣。此不待辨而明者也。淵於此事。知之而不能行之。蓋一出於才之短。一由於權之輕。且事關各省。非通力合作。迄難見功。為今之計。不過　一分之心冀收一分之效。倘至今冬明春仍無一毫起色。惟有據實自陳。知難而退。以無貽曠職之羞足已。素叨知遇。故敢絮陳。尚祈俯賜惠言。俾知遵守。尤深翹企。省垣公事。想都順手。惟貢院工程。所短經費尚多。上下江各屬民捐官捐之項。本係分作兩次。行文未便混成一事。其已未解繳。俱有底冊可查。如札催不應。或委員守提。庶不至?至官捐之項。或求咨商蘇安兩處。於養廉中扣解以濟要工。亦無不可。從前府中上詳時。本有此議。五畝園書院府庫存銀二千八百餘兩。足敷工用。此中有王竹嶼措銀一千八百兩。將來未可泯沒。王鴻軒先生未知曾否到署。聞書啟一席。疊經更換。尚未得人。未知此時已定否。麥秋甚薄。下河一帶低窪之處。受傷尤重。聞各處有報?者。未悉何如辦理。?下煎丁。困苦尤甚。折價催納不前。各場官俱罹革職處分。似不能不從權詳辦也。承委之事容當開送。然身已在局外。而輕為臧否之論。於心終有未安耳。_
整理淮北票鹽疏|曾國藩|HCJSWXB_RAO_1881|卷五十戶政二十五鹽課下|竊臣伏查淮北鹽務。自前督臣陶澍改行票鹽。意美法良。商民稱便。果能率由舊章。行之百年不敝。無如軍興以後。運道之通塞靡常。銷數之暢滯無定。鹽既不能如額運售。課亦不能按綱造報。拖延套搭。已覺年不如年。然未辦餉鹽以前。票販雖日形竭蹶。而尚能勉力從公。池商雖難免偷漏。而未敢任意私售。逮軍營提鹽抵課。變易舊規。營員日出於其塗。商販遂聞而卻步。李世忠部下赴壩領鹽。尤屬桀驁。一不逐欲。百般恐嚇。甚至因棧鹽不足。下場自綑。一營開端。各營效尤。護私夾私之弊。遂至不可窮詰。現在李世忠業經開缺回籍。其部下兵勇。亦皆遣散。當此淮甸澄清。自宜恪遵　　聖諭。將餉鹽截停。招集新舊票販。照常請票運鹽。完納現課。出湖銷售。臣旁咨博訪。參考成法。覈議新章。約有必須停止者三。急宜整理者四。請為我　　皇上陳之。漕臣以清淮防費支絀。先令場商每包捐鹽五斤。每引共二十斤。旋因逐包捐繳、諸多未便。由海分司詳改每運鹽百包帶繳五包。其應完課銀。及售出鹽價。雖經吳業奏明。作為清淮軍需。但錙銖而取之。瑣屑而派之殊非政體所宜。此必須停止者一也。徐州係山東引地。前因捻氛梗阻。東引未能到岸。經督辦徐宿軍務田在田奏准借運北鹽。畫收[東](束)課。原係暫時權宜之計。行之日久。流弊滋多。採買則私自赴場。售銷則旁侵皖界。刻下東引業已通行。徐民無虞淡食。不能再託借運之虛名。貽侵銷之實患。此必須停止者二也。北鹽向有淨鹽毛鹽之分。已改綑者為淨鹽。未改綑者為毛鹽。皆須納課方准出湖。近來私梟勾串營弁。朋販毛鹽。結隊橫行。連檣闖越。堵之嚴則營員出而包庇。緝之?則官引盡被占銷。此必須停止者三也。__夫榷鹽之法。革其弊而利自興。餉鹽停。則強?害販之弊除。捐鹽停。則科歛病商之弊除。借運朋販之鹽停。則引界混淆。營私充斥之弊無不除。臣所謂整理之四端。?亦就諸弊既去。因勢利導耳。淮北綱引。前係奏至戊午綱為止。今於五月初八日。接開己未新綱。惟兵燹以後。戶口大減。斷不能銷四十六萬引之數。應循照近年奏案。先辦正額二十九萬六千九百八十二引。每引例收報部正課一兩五分一釐。雜課二錢。又外辦經費四錢。倉穀河費鹽捕營各一分。此外如團練壩工緝費號項等款。名目太繁。一概刪除。以紓販力。此現籌整理者一也。近來軍餉。皆賴鹽釐接濟。勢不能概行裁撤。而長路處處設卡。商販視為畏途。且從前各卡。總計每包約須完釐錢二千餘文。為數過重。自應大加核減。今擬仿淮南總收分解之法。歸併兩處。自西壩出湖。先在五河設卡。每包收釐錢五百文。運赴上游。再於正陽關設卡。每包收釐錢五百文。他卡只准驗票。不准重抽。統由臣選派委員。駐卡經理。?非減釐不足以輕本。非裁卡不足以?商。此現籌整理者二也。淮北解餉原委。向以十成分攤。臨淮軍營分四成。滁州李營分四成。安徽撫營分二成。今臨滁兩營。業已分別裁并。自可將該兩營舊有之餉。改撥金陵一軍。稍解然眉之急。惟漕臣停止捐鹽。亦應量予撥濟。以資貼補。嗣後所收課釐。__臣已咨明吳棠喬松年。應仍以十成分派。臣營派五成撫營派四成。漕營派一成。論兵數則小有裒益。論舊例則無甚更張。此現籌整理者三也。北鹽每引例定正鹽四百斤。分綑四包。每包連滷耗重一百十斤。近來棧鹽出湖。皆在西壩改綑。大包重一百二三十觔不等。以省運腳。及按包抽釐之費。換包後鹽票不符。叢生弊竇。臣已嚴申禁令。不准改綑大包。並於例給大票外。將每船裝鹽包數。亦仿淮南之例。填明艙口清單。庶鹽與票符。可杜就重而避輕。不致以多而報少。此現籌整理者四也。以上各條。係就戶部原奏。及御史劉毓楠之條陳。悉心參酌。力挽近年之秕政。悉復疇昔之成規。而又恐積弊已深。一旦改收現課。各販不甚踴躍。更議輔以官運。照商販一律辦理。以示倡導。淮北近年以來綱法紊亂。開綱既無定期。奏銷亦無定限。目下新章既定。臣嚴飭運司督同海州分司。廣為招徠。源源認運。仍限一年造報奏銷。以符定制。但例銷北鹽口岸。迭被苗捻蹂躪之後。不但煙戶凋零。人民稀少。且未經開綱之前。存積餉鹽捐鹽販鹽。為數不少。舊鹽之占壓太多。新鹽之售銷難速。勢有必然。又皖之潁六廬鳳。豫之信羅光固。逼近捻氛。軍情變幻。刻刻可危。課項能否如額收足。奏銷能否依限造報。未敢信有把握。其五河正陽關。所收鹽釐。將來自當隨同正課。一併報部。以重?項。惟因餉需緊要。此時所收鹽課。只能支應軍需。未能先運京餉。私衷耿耿。抱疚良深。臣惟有督飭署運司忠廉。殫盡血忱。實力經理。以仰副　　皇上整飭鹺綱之至意。_
整頓淮南鹽務疏|曾國藩|HCJSWXB_RAO_1881|卷五十戶政二十五鹽課下|竊臣於上年九月二十二日。覆奏京倉需米摺內。曾將籌辦南鹺情形略陳大概在案。伏查淮南鹽課甲於天下。自長江梗阻。引岸廢弛。迭經前督臣於咸豐四年。奏辦就場抽稅。販戶下場綑鹽。收課甚微。又於七年奏改設局征稅。令水販就棧採買。稍有成效。但每年所征課銀。較全盛時尚不及十分之一。總因楚西引地未通。鹽無去路。是以課無來源。現在江路肅清。運道暢行無阻。所有楚西各岸。自應趕緊設法。運鹽濟售。力圖整理。而籌辦之難。大端有二。一在鄰鹽之侵灌太久。西岸則食浙私粵私。而兼以閩私。楚岸則食川私粵私。而兼以潞私。引地被占。將及十年。民既藉此以濟食。官亦藉此以抽釐。積重難返。久假不歸。勢不能驟行禁絕。一在釐卡之設立太多。淮鹽出江。自儀徵而金柱關。而荻港。而大通。而安慶。而華陽鎮。以達楚西。層層設卡。處處報稅。均以鹽釐為大宗。諸軍仰食。性命相依。勢不能概行裁撤。臣博訪眾論。核定新章。按切今日之時勢。仍倣昔年之成法。大致不外乎疏銷。輕本。保價。杜私四者。請為我　　皇上粗陳其略。自鄰鹽侵佔淮界。本輕利厚。淮鹽不能與之相敵。江楚百餘州縣。?地皆是。查之不勝其煩。堵之且恐生變。計惟重稅鄰私。俾鄰本重而淮本輕。庶鄰鹽可以化私為官。淮鹽亦得逐漸進步。現已咨明湖廣江西各督撫。將鄰私釐金酌量加抽。聽鄰鹽與淮鹽並行不悖。譬之田產被客民佔據。田主初歸。姑與客分耕而食。待至淮運日多。銷路日暢。然後逐佔田之客。申鄰私之禁。此疏銷之略也。近年楚西之鹽。每引完釐。約共在十五兩以上。所分濟者。下游為都興阿之餉。馮子材之餉。李世忠之餉。上游為臣與官文部下之餉。皆萬不可停者。臣與各處咨商。鹽釐不能全停。未始不可暫緩。除揚鎮兩防宜照舊額外。其餘未始不可少減。酌定新章。前之逢卡抽收者。今改為到岸售銷後。彙總完釐。分解各軍前之收卡稅五兩有奇者。今改為楚岸每引抽銀十一兩九錢八分。西岸每引抽銀九兩四錢四分。皖岸每引抽銀四兩四錢。既減釐以便商人。先售而後納。此輕本之略也。商販挾資求利。無不願價值常昂。保而勿失。然不由官為主持。往往見小欲速。跌價搶售。其始一二奸商零販。但求卸貨而先銷。不肯守日而賠利。其後彼此爭先。愈跌愈賤。如風捲潮退。雖欲挽回。以保成本而不可得。官與商俱受其害現於楚西各岸。設立督銷局。派委大員駐局經理。鹽運到岸。令商販投局掛號。懸牌定價。挨次輪銷。時而鹽少。小民無食貴之虞。時而銷滯。商賈無虧本之慮。此保價之略也。鹽法首重緝私。大夥私梟。明目張膽。猶不難派兵捕拏。最易偷漏者。包內之重斤。船戶之夾帶。所謂官中之私。查禁尤難。現經改復道光三十年舊章。每引正鹽六百斤。分綑八包。每包另給滷耗七斤半。包索三斤半。共重八十六斤。由臣刊發大票。隨時添給。並於大勝關大通安慶等處。派員驗票截角。如有重斤夾帶。立即嚴加懲究。提鹽充公。其各岸之兼行鄰鹽者。亦必另給稅單。苟無單而販私。即按律而科罪。此杜私之略也。茲四者。均就自前之要務。及道光年間之成規。參酌而損益之。無論官運營運。悉照商運一律辦理。至應完課銀。因鹽釐為數太重。未能遽議增加。仍照咸豐七年奏案征收。向來鹽課按半年奏報一次。今擬將各處彙收之釐。亦分上下半年。隨課並報。以便部臣有所稽考。惟兵燹之餘。戶口大減。以今日之民數。照承平之引額。恐運銷不及一半。加以鄰私充斥。挽復非易。殷商絕少。招來尤難。能否漸有起色。殊無把握。臣惟有督飭署運使忠廉。實力講求。以期　國課軍需。兩有裨益。所有淮南鹽務。運道暢通。力籌整頓緣由。理合恭摺具奏。伏乞　　　皇太后　　皇上聖鑒訓示。_
晉省官鹽滯銷私鹽充斥照舊章歸官運摺|鄧慶麟|HCJSWXB_RAO_1881|卷五十戶政二十五鹽課下|竊維山西亢旱成災闔境錢糧蒙　恩概予蠲緩地方維正惟賴鹽課為一大宗而山西各州縣辦理鹽務未能畫一有暢銷之區亦有滯銷之區因有私鹽充斥而官鹽于以滯銷亦有領運官鹽夾帶餘私過多充斥正鹽以致引鹽不能暢銷此其弊在地方官招商辦運不得其人故也查山西運鹽舊章向歸官運官銷以濟民食蓋鹽歸官運則價酌其平必不肯與民爭利致滋事端而額引有定地方官自顧考成萬不肯在私鹽充斥致正引銷不足額此官運官銷裕　國便民之最善也無如各州縣履任後因政務殷煩勢難兼顧??招商領運官則坐擁虛名盡由商人把持舞弊而鹽政於以大壞緣辦運之商非地方刁紳劣監即市儈奸商湊集資本伙謀朋充勾結鹽場各官聯為一氣漁利分肥弊端不勝枚舉其承運正鹽每引三萬斥應加餘鹽三千斤以為銷耗之費此定章也而鹽商舞弄手眼每引加帶餘鹽七八斤不止正引愈多餘鹽愈廣其甚者餘鹽夾帶較正鹽則有三分之一鹽商先賣餘鹽希圖利己而正引之鹽所售無幾則謂之滯銷此餘鹽充斥有正引之病官也每鹽一斤制錢三十五文而鹽秤始則十四兩為一斤近則十二兩為一斤加以泥水攙和實則不過六七兩百姓忍氣吞聲無如之何此泥鹽短斤以病民也聞近來山西州縣中惟鳳台縣知縣賴令到任即循定章官運官銷乾鹽足秤不假商人之手百姓頌聲載道亦無私鹽充斥情弊又署陽城縣知縣胡令因紳士呈控鹽商短斤泥鹽出賣深為民害並查明領運正鹽有夾帶餘鹽等弊將鹽商徐得璚怒責督令書差以乾鹽足秤售賣每日銷鹽不下萬斤闔屬感頌而額引于以暢銷所謂有治法尤貴有治人也夫巡緝私鹽例有明文而各州縣之私鹽仍是鹽場之官鹽奸商設計取巧充斥正鹽匿課肥己其弊伊于胡底相應請　旨飭下山西巡撫查照舊章仍歸官運官銷不准招商辦鹽庶引鹽不致滯銷私鹽悉歸正課而官民亦不至交困__　_
條陳長蘆鹽務摺|曾國藩|HCJSWXB_RAO_1881|卷五十戶政二十五鹽課下|奏為長蘆鹽務按照部議、分條覆奏、仰祈　　聖鑒事、竊臣於同治八年五月初一日、奉到　　寄諭、前因給事中陳鴻翊奏請整頓長蘆鹽務、當經降旨交戶部議奏、茲據奏稱陳鴻翊所擬各條、或係申明成例、或係現辦有案、或?由外銷向未報部、總之蘆綱積弊在引岸虛懸、乏人認運、因而交?日絀、浮費過重、商力難紓、正供遂致暗虧、請飭迅速整頓等語、著曾國藩按照部議各條、督飭長蘆運司、將應辦事宜、趕緊修舉、應汰陋習、實力掃除、如尚有未盡事宜、並著體察情形、酌擬章程具奏等因、欽此、當即恭錄、札飭運司恒慶據實詳覆、以憑核奏、旋據該運司將鹽捐錢文津貼剝船一條、先行詳請咨覆、其餘九條亦於六月間詳復、臣以其中利弊未能詳細釐剔、所陳尚有不實不盡、批令再行確查具詳、九月初間又經另委候補知府李興銳馳赴天津、按照原奏各條、明查暗訪、悉心考究、據實?復、茲據該司及委員先後查復前來、臣參觀互證、酌擬辦法、分條具陳如左、__第一條認辦懸岸宜定限期、查蘆商認辦引地、向例於具?之後、飭綱查明是否家道殷實、仍由本商自覓散商、聯名出結具保、由綱總循例加結、始由運司轉詳咨部更名、一面給發行知、領引辦運、此等層折、原為慎重課帑、由來已久、其中緊要關鍵、重在出結之保商、不在加結畫押之總商、其或商本實不充足、或外來人地生?、綱中無商承保、則?返查訪、稽延時日、亦事勢所常有、並非該商總等有意刁難、藉端需索也、惟新商認岸之初、辦千引者向令先交兩課銀一千餘兩不等、名曰寄庫、以驗殷乏、又認運租運捆運之外、另有試運章程、試之二三年、果不能辦、准其稟退、有寄庫則資本之證據早明、有試運則本商之進退裕如、在綱總不必過於慎重、徒啟壟斷之疑、不以為因循廢公、即以為靳惜美岸、?近把持、情同勒掯、嗣後新商具呈、但有散商聯名具保者、即令綱總酌定限期、於二十日內加結畫押、運司亦迅速發給行知、庶眾商可資鼓舞、__第二條保結商人宜專責成、查長蘆向例、新商入綱、取具聯名商保、保其家道殷實、如有貽?課運、願甘分賠甘結、惟各商因通綱向有隨引帶交參課銀兩、遇有參商拖欠課款、除以查抄家產變抵不敷外、均在商交參課內彌補、是以從無保商攤賠之案、迨至道光二十九年、引岸參懸、無商認辦、懸課過多、參課不敷、彌補通綱、添捐懸岸課一?、隨領引時每引交銀四分、專補懸課之用、無如懸岸日增、歸補愈難、所有續參商課、雖逐案飭令分賠、總未據完交實銀、且查蘆綱商人多因?運?課、其本商名下自能保全出綱者、甚屬稀少、若再責令分賠、代人受過、並不予以年限、難免不紛紛畏累遠避、則蘆屬引地、從此有參無認、殊於全局有礙、自應量為變通、擬請仿照保固三年定限、如果三年正課之內、認商貽?、課運被參、即將應交正課、除抄查備抵外、其餘參欠課銀分作三成、在於參商名下追交二成、出結之散商、加結之總商、分賠一成、如逾三年之期、認商業經完過奏銷引課、可稱家道殷實、即與保商無涉、以示限制、似此酌核辦理、於課?分賠有著、而於各商亦不致、有畏累不保之虞矣、__第三條督催總商宜先完課、查蘆商完課、無論總商散商、均照通綱一律辦理、近年奏銷後所欠勒限課銀、委係累商欠交之?、綱商名下、應交正課、均經依限催完、惟向來章程、每?上課之期、運司派委鹽務候補數員、率同綱總督催委員、平日與眾商情誼不洽、於鹽務底裏不明、督催無權、虛應故事、每?籠統完至八分以上為率、而此八分中孰多孰寡、孰先孰後、無從稽考、是總商之拉勻?算、從中取巧、其物議亦由此而起、嗣後惟當遵照部議、敕令綱總首先完納每?奏銷、將總商名下課?、是否清完之處、附案聲明、仍由運司將總商另立簿冊、散商亦立一簿、將已完幾成、未完幾成、據實登註、隨同銷冊詳文送鹽院衙門備查、綱總無從牽拉、眾商無從朦混、開誠布公、共見共聞、征收亦當日有起色、__第四條捆運懸岸宜交全額、查長蘆懸岸、前於道光二十八年、經　　欽差王大臣、查辦鹽務案內、將無商州縣五十五處、除有州縣自行運銷者十一處、無容更改外、其餘四十四處之河南懸岸二十州縣、盡改票鹽、仿照淮北成案、先課後鹽、無論資本多寡、一經交課給票、護運直隸懸岸二十四處、予限半年、責令各州縣、或招商或招販、一律整理、倘商販無人、責成各州縣領運、如州縣實不能辦理之處、仍由鹽運司遴員官運等因、今查直豫各處懸岸除陸續招有新商具認外、尚有豫屬之新鄭太康扶溝長葛、直屬之成安開州、並先經曾有商認辦、復又參懸之豫屬、鄢陵沈邱項城洧川、又二十八年以後、續經參懸引岸、除隨據新商接認外、尚有南岸之祥符許州禹州臨潁郾城、直隸之永清邢臺?澤隆平鉅鹿衡水唐山曲周、統計二十三處內、除衡水現有新商?認試辦外、其餘各岸、疊經該司出示招商、並通飭各屬一體廣為招募、迄今無商認辦、引岸虛懸、民食堪虞、自不得不照案飭令官商販招、運藉濟民食、以補課?、惟捆運多寡無定、原與包額認辦不同、若輩維利是圖、能多捆一包之鹽、即多獲一包之利、亦未嘗不願多運多銷、而卒之所運無幾、蓋亦有故、或因資本微薄、無力多捆、或因岸地滯銷、有虧成本、以致未能按額捆運、現在既准部議、自應遵照、飭令捆運之各官商、如果情願包額認辦、限一年之內、出具認狀保結、詳請咨部更名、一面由司另行募新商、?認妥辦、如有實在銷滯、無商認辦之處、每岸專案詳咨、不復以籠統浮詞搪塞、蓋懸岸為中外所同慮、捆運乃鹺政之弊端、本無所容其掩飾也、__第五條長蘆綱總宜令更代、查山東綱總、雖係按年更換、第山東先課後引、長蘆先引後課、綱總之責任兩不相侔、換期太促、必以甲年應完之課?、責成丙年之綱總督催、恐此推彼諉之弊、必且層見疊出、且綱總為通綱領袖、要在遴選得人、非其人即一月一換、無?實政、得其人即累年不換、亦愜輿情、蘆商殷實者少、殷實而認真辦事者尤少、年年更換、恐中選之人無多、而廢弛之患滋甚、現經運司於舊綱總四人之內、挑留楊俊元華楨、斥退高淩漢黃昭融、於本年六月具奏、眾論尚屬允協、嗣後綱總擬不必限定換期、為眾商所翕服者、酌留接充、如其不然、隨時撤換、詳請咨部查照、__第六條、代銷融銷宜行分別、查長蘆滯岸積引、例准融與暢岸、分成代銷、當辦理融銷之初、原為蘆商疲累居多、銷路又滯、每至奏銷?限、雖引地積有存鹽、而課項無措、力不能完、勢必紛紛參追、各商以融鹽與融引、事同一律、?請將積鹽融賣與別商銷售、以所得之鹽價、即交庫抵課、惟復價一項、歸買商完交、其餘一切課款、仍由賣商按限呈納、仍為保全奏課起見、同冶三年、前任督臣劉長佑奏覆、河南撫臣張之萬奏參蘆商把持案內、將融銷引鹽一層、業經詳細聲明、有案可稽、檢查近三年案卷、亦係疲累之商、或因正課無措、或因復價到限、無力措交、不得已將所運之鹽、融賣與別商、運赴暢岸銷售、其所得價銀、由買商呈出交官、以濟目前之急、是賣商得價融銷、即與自運銷售無異、在買商既經按包交價、並非得無課之鹽、在賣商鹽已收價、亦非上無鹽之課、融賣融買、事出兩商情願、並非買商圖得便宜、致有弊竇、且代銷與融銷稍異之處、代銷則賣主津貼銀每引三錢五六分至四錢不等、其正雜課復價等?、概歸買主完納、融銷則買主代交正課六錢復價五錢、解費二分一釐、其餘各?仍由賣主自行完納、代銷則賣主出津貼之費、融銷則賣主有自納之?、其辦法不同、而使累商得稍資周轉、則同賣者買者、彼此扣算定價兩相情願則亦同、所有各商融銷引鹽、除捆運之商仍遵三年奏案、飭令一概領引運鹽、不准融銷外、其行商融鹽、應請照舊辦理、免其禁革、以保頹綱而重帑項、__第七條歷年積欠宜令代交、查歸補庫墊積欠一項、自道光二十八年、清查案內、共計銀二千三百四十三萬一千四百餘兩、每年議定庫墊銀六萬兩、積欠銀十一萬兩、分年按引攤交、每引攤銀二錢四分零、自同治二年起、因商力拮据、改為外引撥出銀一錢二分、京引撥出銀八分、領引時隨引完納、其餘銀兩、仍照案按限帶交、嗣於同治五年、因綱情愈疲、稟請外引減交銀一錢、京引減交銀六分、自道光二十九年起、至咸豐八年止、除已完現商淨欠交銀五十九萬八千三百三十餘兩、業經奏奉部覆、准自咸豐十一年奏銷後、分作五年代完、又自咸豐九年起、至同治七年止、續應征銀一百七十萬兩、內除參懸無著銀四十九萬九千二百四十餘兩、永平七屬官辦、暨天津公共口岸未撥銀四萬四千二百三十餘兩、現商應交銀一百十五萬六千五百二十餘兩、內已完銀三十五萬六千七百餘兩、連前實計、現商共未完銀一百三十九萬八千一百五十餘兩、其已交銀兩、均經奏撥各餉動用、按季冊報在案、其欠交銀兩、雖屢經嚴諭飭催、無如各商僉稱、因近年引地被擾被災、領運失時、額引滯銷、商力拮据、顧運顧課已屬萬分竭蹶、前項積欠、代交前商參累之款、一時無力賠交、委屬實情、且近來參商迭出、長蘆懸岸已屬不少、若以此紛紛參辦、通綱無商不欠、幾至無岸不懸、全綱掣動、所關非細、茲准部議、除將欠交銀兩、趕緊設法、嚴行催交、以清積欠外、所有隨引先交之款、按每年出庫引數、核計應完數目、造入春秋撥冊、聽候部撥、至於欲紓商力、必須減成本、臣當另案陳奏、__第八條報災補運宜再詳查、查各州縣詳報被搶被水各商引鹽、有詳運司已經委員會勘、尚未勘覆詳報者、是以失鹽數目、即院司兩處案卷已覺未能相符、茲據該司逐細詳查、除奉部覆准補運五六等年、被梟匪髮逆燒搶之甯晉臨城杞縣、七年被捻逆焚搶之定州南樂清豐大名開州東明臨漳等州縣、商人益德裕等、被搶失鹽一萬六千零二十九包不計外、實在據委員勘復陸續詳報之清苑等處商人、被搶失鹽四萬五千六百七十七包、又新城等州縣、被水衝淹鹽一萬八千六百三十一包、又已委未經復勘之濟源等州縣、并未經委勘之安平縣商人、被搶失鹽一萬零八百五十六包、又因案情未符、批飭覆查、未據詳覆之溫縣等處商人、在途被搶、失鹽三千二百四十六包、除由司核明照例分案敘詳、并將未經通詳之各州縣、分飭另行補報、以昭核實外、所有州縣商名鹽數、分別另造清冊、呈送備查、請將原冊封送軍機處、并分咨戶部、以備考核、__第九條加觔抽錢宜行禁止、查道光二十八年、清查案內、每包加鹽一百五十觔、合計托鹽重五百六十七觔有奇、南鹽重五百七十二觔有奇、違者即以私論、各商赴坨築鹽、向由批驗所大使驗明秤掣、按包編號之後、始行飭商裝運、前奉部飭、即經該運司明查暗訪、出示嚴禁、并親赴關所查照鹽包、挨次編列號數、按包抽提、當堂秤掣、均屬相符、訊據各商僉稱、伊等赴垞按引築包、均由批驗大使查驗、秤掣編號、有一鹽必有一引、造關時按號抽提、過秤既有官司稽查、又有部砝觔兩、眾目共睹、非商等所能行私朦混、且伊等深知例禁綦嚴、亦當自顧身家、何肯犯法取利、至造關時裝載備掣者、即係批驗所過秤編號之引鹽、此外實在並無另有私築號鹽、意圖夾私加觔情事、復飭據小直沽批驗所大使王鳳岡、以查明各商赴坨築運、均係遵照部砝觔兩一律辦理、並無夾觔加帶另築號鹽、以備掣抽情弊、出具印結、詳送到司、該司恐尚有不實不盡、復經連日逐細查訪、僉稱如一、此後惟有嚴益加嚴、督飭委員暨批驗大使、認真秤掣、不時密查、倘有奸商夾私加觔情弊、立即照例從嚴懲辦、臣亦當不時由省委員赴津、密查掣驗事宜、斷不敢稍存姑息、以杜流弊而肅鹺政、至隨引每包抽收津貼錢五十文、乃係同治六年海運案內各商公議、捐作津貼漕剝民船之用、並無浮收抑勒情弊、業經另行詳明、咨部覆准在案、__第十條墨筆科則宜加裁革、查道光二十八年、　　欽差王大臣查辦鹽務、核定科則曰正雜課、曰平飯、曰補欠、曰歸補積欠、曰王范蒲垣租息、曰領告雜費、曰緝費、曰各項解費、曰內外帑利共九?、每引攤交銀二兩六釐、刊單通行、飭商遵照、此木板之則也、後有續增商捐款項、因年限多寡、並無一定、一經捐足、即由各商隨時稟請停止、並非作為定額、是以向用墨筆添寫刊單之後、同治三年、河南撫臣張之萬奏參蘆商把持、運使受其朦弊案內、指稱墨筆私加私用、經前運司克明查出、墨筆添寫者曰懸岸課、曰捐補參價、曰欽天監生息、曰歸補緝費、曰口岸汛工、曰籌補津貼、曰還墊辦公、曰酌增領告、曰朝袍冊寶、曰修署、曰報效軍需、曰隨引復價凡十二?、當將墨筆原委、逐款造冊、由前督臣劉長佑奏覆、有案可稽、嗣將朝袍冊寶六釐、修署一分、報效軍需二分、三?先後停止、同治六七年間、因迭奉內務府奏派長蘆採辦絹箋以及蘆勇口糧、並捐築金堤、挑挖府河等事、增添一款、初曰寄庫還?、改曰金堤還款、其餘均照前奏之數、並無絲毫加增、此外又有南?各商?添大河口延費一?、南引各商、捐添報效豫省協餉一?、係不在通綱科則之列、皆墨筆之則也、至所稱領引時外加者三?、查有津貼辦貢一?、因前辦採貢?商人張鑑歷年賠累、各舊商公議、情願每引津貼、辦貢銀三分五釐、又津貼辦公一?、因總商辦公、一切費用出自己囊、眾商公議、願每引幫貼辦公銀六釐、迨因舊商星散、新商心力不齊、完交寥寥、本年已將此二?停止矣、至?費津貼一?、係承辦青靜滄鹽、四處引地緝費裁減、不敷通綱公議、每引願幫銀四釐、此為保護引地而設、應仍其舊、斯三者外交幫貼之則也、據該運司造具木板科則一冊、續增墨筆一冊、外交幫貼一冊、並將領告科則?式呈送前來、理合封送軍機處、並分咨戶部備查、至部議以浮費過重、行令認真釐剔、分別禁止、臣亦深知蘆綱之疲、由於成本太重、銷路太滯、而眾商亦?訴苦累情形、呈請拯敕、頃至天津與運司面商一切、即日將各項科則酌擬裁減具奏、以輕成本而挽頹綱、以上十條、就部文所指者、逐細登覆、至於引滯商疲、全綱不振、別圖補救之方、容即於酌減科則案內、另行具陳、伏乞　　皇太后　　皇上聖鑒訓示、謹　奏、_
楚岸鹽引淮川分界行銷摺|曾國藩|HCJSWXB_RAO_1881|卷五十戶政二十五鹽課下|奏為楚岸淮南引地、業經會商定議、暫與川鹽分界行銷、恭摺覆陳、仰祈　　聖鑒事、竊楚省引岸被川鹽侵占太甚、經臣國藩於同治十一年三月間、縷晰具奏、嗣准戶部奏覆、應由兩江會同湖廣四川妥議章程、奏明辦理、同治十年六月二十五日奉　　旨依議、欽此、恭錄轉咨前來臣、等伏查行鹽各有引界、今以川淮兩省之鹽、同行湖北一界之內、此暢則彼滯、勢有必然、近年淮南銷數日疲、存鹽壅積、無術疏通、皆由川鹽到處洒賣、遂使淮引之界、幾被川鹺占盡、論鹽觔則色白味鹹、川貨本勝於淮、論搬運、則下水順流、川路較近於淮論、民情則楚人食川、習慣而已成自然、論官事則川販聚楚、驟禁而恐生事變、故川私侵佔淮南引地、雖屬大紊紀綱之事、而有萬難遽變之勢、今欲於積重難返之後、挽回一二、仍當暫分疆界、為徐圖規復之計、湖北淮引之地、九府一州、此　國家之大法、終古不變者也。就川私侵淮之地、而於其中收復數府、專行淮綱、酌分數府准銷川鹽者、此目下之權宜、四面兼顧者也、臣等函牘?來、籌商再四、就湖北九府一州計之、現定將武昌漢陽黃州德安四府、先行歸還淮南、專銷淮鹽、其安陸襄陽鄖陽荊州宜昌荊門五府一州。仍准川鹽暫行借銷、議定淮分之界、不淮川鹽侵入分寸。而川分之界、仍可由淮商就中酌設子店撥售零引、以明本係淮引地方、不可喧賓而奪主、一割而永棄、前於沙市所設配銷局、既於川販多所未便、而淮銷亦並無成效、應將此局裁撤、移設新堤、改為分銷淮鹽局、至武漢黃德四府內、湖北所設抽收川稅水陸局卡、亦一律裁撤、禁止川鹽、不得顆粒侵銷四府地界、此會議分界之大略也、淮鹽滯銷之由、固由川私充斥、而銀價日昂、鹽價日貴、亦屬有礙銷路、初定章程、湖北每銀一兩、約易錢一千五百餘文、今則增至一千八百餘文、居民買鹽則用錢、而局中售鹽則收銀、水販成本、因之暗增、不能不量予酌減、查楚岸定章、本定每引售銀二十四兩、厥後遞減至十九兩二錢、現擬每引再減售價一兩二錢。每正引六百觔、定售銀十八兩、所減之價、在於應解鄂淮鹽釐內各半分扣、將來銀價如跌、再將鹽價隨時酌提、以昭平允、此減價之大略也、地方州縣、本有緝私疏銷之責、若不加意整頓、深恐完稅之川鹽、雖申禁令、而無稅之川私、勢更蔓延、加以潞私北私交相侵灌、名雖定界、仍無補於淮銷、除湖北飭派緝私各兵勇照常佈置外、所有武漢黃德四府、擬擇扼要之地、設卡分堵、凡潞私北私及川鹽越界漏稅之私、仍由臣瀚章通飭各州縣、不分畛域、幫同局卡、實力緝拏、每年年終由督銷局、會同湖北鹽道、視銷數之暢滯、定州縣之勤惰、開具清摺送由臣等會同考核、酌量勸懲、以收實效、一面由臣國藩責成運司督飭各場、講求煎煉之法、務使淮南鹽色白潔、期與川鹽相敵、倘有以醜劣低鹽運棧、立將場員記過撤委、此又講求緝務整頓鹽色之大略也、兵燹以後、戶口大減、各岸應銷之鹽較昔年額數。已屬極少、而業鹽而謀食者人數日眾、場井之產亦日多、臣等不敢期銷數之極旺、但求業淮鹺者、不至因銷路被奪而遂絕生計、業川鹺者、不至因銷路被堵而引出事端、是即兩全之道、此次分界之後、如果淮釐有嬴、鄂釐日絀、即當補貼鄂餉、期於勻分餘利而止、如果淮銷仍滯、川銷大暢、即當嚴堵川私、期於不侵新界而止、若其軍事大順、滇黔肅清、川鹽自有本管之引地、則今日分割之五府一州、仍當歸還淮綱、淮南引地、行之數百年不刊之典、臣未敢輕於議割也、總之、隨時體察川淮情形、補偏救敝務、在不戾時宜、不墜憲章、至湖南堵川之法、前經臣國藩奏明、俟湖北酌堵川鹽稍有起色、續行奏辦、現查湘省祗有岳州常德澧州三屬、行銷川鹽、岳州係達省會之門戶、常德係入辰沅之要津、均為淮鹽緊要口岸、亦經議定專歸淮銷、惟澧州與荊州相近、川鹽運?路捷價輕、應暫分與川銷、其餘未盡事宜、俟開辦數月、再行酌核續陳、所有臣等會議暫行分界銷售緣由、理合會同四川督臣吳棠署、湖南撫臣王文韶、恭摺具奏、伏乞　　　皇太后　　皇上聖鑒訓示、謹　奏、_
致前徐州守張丹?|俞德淵|HCJSWXB_RAO_1881|卷五十戶政二十五鹽課下|睽違愈久。音問彌疏去臘接奉手書。又以俗務匆冗。無暇致覆。且遙溯山中起居。超然塵外。時作天際真人之想。每一執筆。覺林泉猿鶴之思棖觸於懷。自問塵容俗狀。有不堪為世外人告者。遂至日月遷延。久稽修候。大率由此。想叨愛素深。久附神交之契。能自諒於筆墨外也。承詢鹺務情形。此事頭緒繁多。悉數之不能終其物。但所云小人伺隙一層。誠所不免。並蒙示以謹小慎微。思患預防之道。尤徵關愛情殷。淵承乏於此。忽忽五年。於淮鹽疲敝。毫無補救。惟兢兢自守。約己不敢不嚴。待人不敢不恕。邇來場郡紳士商民。幸得相安無事。惟此地現任候補各班。共計百餘員。向狃於鹽務積習。大率不拘繩檢。淵於蒞任之初。未免稍加整頓。幾有束溼之慮。近亦咸就安帖。耦俱無猜。其中激勵為善者。頗亦不少。即最下者。亦不至蕩檢踰閑。然防微杜漸。未嘗不以一身先之。仍不出來諭所云。謹小慎微之意而已。至於不禁商私。不裁官費。不籌國用。此等浮議。乃遠方臆度之辭。本省尚無此言。蓋亦實無此事。兩淮商人身家保重。向之敢夾帶私鹽。惟商船夾帶。在所不免。船戶獲帶私之利。商人受帶私之名。此向來冤案。非身履此地。未必知之。自宮保兼管數年。所孜孜講求者。惟商船夾帶為第一要義。近雖未必全清。然已十去七八。詎意船戶之夾帶漸少。而商鹽之耗折愈多。蓋船戶失帶私之利。其沿途浪費。盡取之商鹽。盜賣偷爬。無所不至。此則去一獘又生一獘。外人所不知者也。至於鹽規一事。有在口岸之鹽規。如湖廣江西安徽河南各省。上下衙門之岸費是也。有在揚地之鹽規。如鹽政運司各衙門之月費供應是也。今楚西各省岸費。雖奉星使裁減。究屬陽奉陰違。依然如故。緣地隸隔省。不惟運司之權不能禁。即總督之威亦無所施。且商人行鹽。豈能不仰借州縣。若地方官毫無所得。則商人之魚肉更多。此其所不能盡去者。勢使然耳。至於此地兩衙門月費供應。其銀數十萬兩。向係商人支送。一概裁除淨盡。月費是星使奏裁。其供應一項。名目甚多。係淵到任後自為裁革。止留巡費一款。是向來緝私賞號之用。不惟鹽政運司。即漕河二師府縣營弁皆有之。但數目微分多寡耳。此款由庫提用用印文具報。數年以來。公私支用。皆取諸此。此外與商人毫無交手。計淵每年所得之數。官吏商民無不周知。所以能與此邦人士相安無事。共諒無他者。蓋有由然。非倖而致也。不然。眾人之霑潤盡去一己之脂膏獨存。縱使陽為矯飾。欲?彌彰。能免於眾喙之交集乎。且非獨淵一人已也。即此地首領書差。以今視昔。均有滄桑之感。每談及十年以前。無異天寶盛時。其炎涼之態。亦可想而知矣。天下談經濟者。閉門造車。出門皆可合轍。鹽務一事。其中曲折。非局外所易知。淵自親身其事。覺從前見聞皆屬隔膜。固無怪言之者之紛紛也。去歲當道有與鹽務為難者。密偵數月。而後以全力攻之。亦止言課引短絀。辦無成效等事。究未切中要。淵每撫膺自思。處此釁愆叢積之地。公罪或不能免。惟矢此愚誠。止期得免私罪。不至貽譏吾黨。即投之竄之。亦將歡喜承受。無纖毫芥蒂於中。但未知前途茫茫。果能如願否也。署中眷屬共二十餘口。一子一姪。在署讀書。一入學。一補廩。皆已二十七歲。學則荒疏。然尚皆醇樸。無衙門子弟習氣。昨於正月望前回籍應試。秋闈絕無可望。因來歲學使按臨敝郡。歲科並考。故不能免此一行。知承關注。因附及之。_
與劉星房都轉書|曾國藩|HCJSWXB_RAO_1881|卷五十戶政二十五鹽課下|頃得讀閣下所寄鹽法節略一紙。仰見擘畫精到。籌謀深遠。敬佩無已。去歲變法之初。規模粗具。亦容有未盡善者。今茲復欲小有變更。以期保此大局。此密益求密之道也。第試行未久。謗燄未熄。忽又自改其前說。適足以快讒慝之口。此次小議改轍要須周浹詳慎。不復少留滲漏。以期十年廿年。永不再改。而後有以自立。弟等雖未諳鹺政。亦欲勉竭管蠡。以相佐助。搜尋罅漏。以相詰難。謹就節略中所載。及其所不載。悉心研究。竊以為不足慮者有二。未深晰者有四。宜熟計者有三焉。伏惟分別而詳示之。辛丑五綱之殘課。及清查扣留部府各?。從前奏案。每引加帶課銀五錢有奇。此舊商之殘欠。本與新販無涉。戶部不能執甲所負之債而取償於乙。執綱商之帳而追呼於票商。且去年初改新章之時。此項欠課。業已奏明停緩。豈甫經年餘。忽從而追索之。此其不足慮者一也。活支外?。本無成數。撙節一萬。即報一萬。以候部撥。撙節十萬。即報十萬。以候部撥。假使外間動用已盡。無分毫可供指撥。戶部亦不能持籌以相問。執簿以相責。此項銀兩。係兩淮額外樂輸。或多或少。或有或無。其權操自尊處。戶部不得為政。此其不足慮者二也。節略中言此時鹽課。皆當復還舊額。方為正辦。不知所謂復額者。復一百三十九萬餘引。每引四百斤之額乎。抑鹽觔復一百三十九萬餘引之舊。而仍照新章併為六百觔。大引僅存九十三萬引乎。由前之說。則由六百觔而仍改還四百觔。是成本驟加。課額驟增。辦理將大致竭蹶。想智者必不為此矣。由後之說。則較戊申綱之八十九萬引。僅多行四萬引。雖觔數暗與會典定額相符。而引數究嫌短絀。此弟等之未深晰者一也。節略中又稱俱復舊額。照科則即每引須加徵五錢有零。不知尊意以為此項宜加乎。不宜加乎。以為宜加。則二年以來。每引止費六兩一錢有奇。眾商已慣見而慣聞矣。忽增五錢。亦恐其因而裹足。以為不宜加。則　國家課額。自有定數。去年議增二十萬引。業已攤課而之輕。今年議減十六萬引。亦宜攤課而之重。倘徑裁課額。則人言藉藉。豈不可畏。此其未深晰者二也。岸價之長跌。非官吏所能為力。場價之貴賤。則院司可以裁制。去年陸公奏定新章。云官定場價。不得過二兩四錢。不許?價居奇。今節略云。場鹽每引加貴七八錢。何以官不能制。此其未深晰者三也。去年奏定新章云。祗行一百九萬餘引。滿額即止。以防壅積。乃節略中云。改票以來。已運正引三百餘萬。是兩年而行三綱之引矣。其果壅滯耶。則於百九萬引額滿之時。即應停止。不應自背前奏。溢出額外。自誇銷引之多。而受壅積之害。其果疏暢耶。則此時不應忽有改圖減引之議。此其未深晰者四也。__乙未綱之鹽。從前陶文毅奏案。本請分年帶運。鹽既分十年帶運。課亦分十年帶徵。聞此綱至今鹽未運畢。課亦未徵完。去年陸公奏章。乃稱為乙未綱以納錢糧。未運之鹽。實與陶公前奏不合。弟等已蓄疑於心矣。惟力籌?商輕本之法。不得不思加觔。既思加觔。不能不指此項乙鹽為名。以為所加之觔。初非無課之鹽。有識君子。亦當深諒任事者之苦心。第每引配帶二百觔。兩年以來。行引至三百萬之多。則乙鹽全綱配帶已畢。且溢出乙鹽之外矣。此後每引仍加二百觔。又將指何項鹽為名。將來淮南票引。永以六百觔為定例乎。抑仍有改還四百觔之時乎。若不奏明。必為言者所藉口。此其宜熟計者一也。去年陸公奏定章程。云自百引起。至千引止。厥後儀徵設棧。乃改為自十引起。以便小販。從前淮北試票。所以從十引起者。以其引地甚隘。道里甚近。民販甚小耳。淮南則縱橫萬里。交錯七省。與淮北迥不侔矣。近聞江廣各岸。小販充斥。規趨微利。爭先跌價。大販守候不利。則折本賤售。一轍既覆。相戒不復再舉。?大販之受擠於小販。亦猶官鹽之受擠於私鹽。似應禁革小販。仍從百引起票。否則巨商畏縮。實於大局有妨。此其宜熟計者二也。去年奏定新章。云被?舊商。凡請運新鹽千引者。准其配帶補運免課之鹽二百引。如舊商無力。情願自招新商代運者。亦准配補二百引。弟等竊以為此條過矣。每引六百觔內。既有二百觔無課之鹽。以千引計之。因加觔而無課者三之一。因配補而無課者五之一。是無課者占五百三十餘引也。無課之鹽太多。成本太輕。岸價焉得而不賤。新商焉得而不虧。場產焉得而不絀。往者綱商取巧之術。有所謂淹銷補運者。有所謂加帶融楚者。淹銷云何。船被水淹之鹽。准其免課補運。奸商則鑿沈無鹽之船。而希圖報淹。融楚云何。食岸輕課之鹽。通融行於楚岸。奸商則懸閣應運之引。而鑽營融楚。二者之免課輕課。其害較私鹽而更甚。今日之配補無課。其害較二者而更甚。若不裁革此項。則新商行票。既受擠於小販。又受擠於配補。跌價賠本。職是之由。此其宜熟籌者三也。凡此數者。弟等未經身履。或莫悉其機要。十年以來。　國家大政。惟此事足挽回元氣。閣下與陸公之忠藎。士林所共仰也。然裁抑滋多。謗讟亦鉅。其初規有未善者。此次小議變更。不可不詳盡周至。務使目前無遺議。日後無流弊。庶足宏濟於艱難耳。_
與王御史論淮鹽第一書|楊士達|HCJSWXB_RAO_1881|卷五十戶政二十五鹽課下|屢枉車騎。得飫清誨。仰見閣下先憂後樂之盛心。無任傾折。惟所論淮上鹽政。極言弊之可杜。而杜弊在緝私。雖屬正論。然于外閒情形未悉。敢貢其妄焉。閣下其聽之。夫弊之所在。必求所以杜之。固盡人知之矣。然不杜源而強塞其流。則流必壅。而弊且轉滋。公私上下將交受其困。今兩淮鹽務之當杜弊者。滯引是已。杜弊且以益弊者。緝私是已。緝私　國法也。而以為益弊。此固有說也。?官引缺銷。非緝私不力也。緝私不善。實擾民之端也。淮鹽行銷六省。額引歲二百萬。今滯引積至百萬。官商諱言其故。而歸咎私販。歷任鹽政?以綱鹽不消。由緝私不力入　告。故各省行銷淮引之處。皆于要隘設卡。委文武員弁帶兵役緝堵。并得施放鳥鎗。自嘉慶十九年。江督百公。以江西綱鹽缺消。奏請照安池太等府一律參處。緝私遂愈峻。而各省佐雜員弁。因以為利。往往率領隸卒。持軍器。伏山坳水曲。伺負鹽人過。奪所棄鹽斤。不歸官而以充私橐。有私販正渡河。聞風逃竄。至落水溺斃。及顛墜澗谷而死者。亦有中鎗隨斃者。又有肩挑數斤。不在私販之列。而橫遭攘奪者。緝私之官弁不可謂不嚴。私販之嬰法網不可謂不慘。似宜官引暢消。私販屏?矣。然而合消淮鹽之郡縣計之。不下千萬丁口。以食鹽計之。應消億萬斤。而官引猶苦壅滯者。非天下有食淡之軍民。而所以疏鹽之源未得也。推原其故。一由商人加銷額外之引。實私而不居私之名者多。一由從前鹽政屢為鹺商請增餘息。致鹽價日昂。__私有數種。梟私特其一耳。有官商夾帶。改捆加觔者。有岸商巡捕獲鹽。名為功鹽。作官售賣。而不按斤配引輸課者。有鹽艘售私於中途者。其名有商私功私船私之殊。其借引以行私則一。故私之在民者礙引尚微。私之在官者礙引甚大。至鹽價遞加。數至成案可稽。而嘉慶十二年。奉鹽商成本視前數倍。此後不得續請加增。致滋民累商。力稍裕即行奏減之　　　上諭。仁宗之洞悉民隱。至矣盡矣。至今奏減未奉明文。天下產鹽之區有八。遂以淮價為獨昂。長蘆陸運最難。而鹽價僅及淮引之半。官價既昂於私。給鹽者復雜以砂礫。潮惡不可食。故民間樂於食私。而私販愈不可禁止。其始官吏持鹺之短長。而浮費日加。其繼鹺商結歡官吏。求增餘息。則成本日重。兩弊相因。積而難返。為救急之計。莫如減額外之引。正引自可疏通。且酌減餘息則鹽價平。價平引自消。官引暢消。則私販不禁自絕。查道光十三年間。福建光澤各處鹽田淤於水。私鹽價昂。梟販不至。撫州建昌二府屬。官鹽遂暢消。至引不能繼。及鹽田復。而官引不消如故也。非其顯証歟。舍是欲以缺消責私販。以緝私責州縣。其不公私交困者幾何哉。　頃聞湖督復請添設卡座。堵緝私販。竊謂微末員弁。得賄買放。初無緝私之實。多一卡。多一費。利于候補員弁。而無濟暢引實務。似非計之得也。至於負販之人。無地蔑有。其於山川塗轍。習歷周知。川陸交錯。在在可通。深箐蒙翳。僻徑尤多。以不習之兵役。察素悉之私販。兵役寡而私販眾。固已不勝。又況貧窘弁員。借辦公以營私。囊橐苟充。則雖私梟?過概不問。欲其私梟之不充斥。勢必不能。且緝私亦難言矣。宋張詠知杭州。值歲饑。首禁販鹽。捕獲數百人。詠悉寬其罰。吏執不可。詠曰。錢塘十萬家餓莩如此。若鹽禁益嚴。而為盜患益甚矣。善乎張忠定之言也。今東南頻遭水旱。富者漸貧。而貧者益困。所謂梟販。惟川私潞私。及淮北鳳潁泗之人耳。其餘皆貧難軍民。無田可耕。貸本營生。妻子嗷嗷。待此以活。更有肩挑數斤。給一月之食。例不在私梟之內者。而卡弁奪所有而私之。又栽贓以誣陷之。實無折服其心。且兵役借國法以便私。視人命若兒戲。劫貨殺人。與盜何殊焉。貧難軍民橫遭冤苦。計無復之。使急而生心。似非地方之福也。昔嘉慶閒粵盜譚阿招。自稱平波王。閩盜蔡牽。自稱鎮海王。並殺傷官吏。擾害數年。其始特販鹽之梟徒耳。捕急遂流毒至此。此往事之明徵也。夫桀驁不馴之獸。有深山大澤以養之。則帖耳弭首。伏其中而不出。必赭其山而伐其草木。彼無所得食。必走城市而嚙人。風聞江南洲渚深阻之地。鹽梟成?。為首者有大仗頭副仗頭之目。雖經節相蔣公捕其渠魁。而餘黨至今未解。若是者誅之而不勝誅也。將使之弭首帖耳乎。抑使之走城市而索食乎。此督撫之任。亦言臣之責也。閣下留心民瘼。其審所可焉。毋忽。_
與王御史論淮鹽第二書|楊士達|HCJSWXB_RAO_1881|卷五十戶政二十五鹽課下|謂私販果不必緝乎。非也。設法疏通。暢消官引。而積弊遂除乎。亦未也。官引壅滯。則私不可不緝者。　國體也。亦事勢也。設法疏通。所以救一時。而非計之全。策之上者也。欲歷久無弊。上不虧　國課。下不病民生。則非斟酌變通不能。夫鹽在天地間。無論有禁無禁。皆國有也。自區之為官。于是鹽之產於私場者。官反不得收其利。鹽之出於官場者。利亦不盡歸於國。不歸於國則歸於商。商與民爭利而民病。官又與商爭利而商病。商且與商爭利而商益病。商民交病。其患何極。且夫鹽產於場。猶五穀產於地也。穀登而官徵其糧。鹽鬻而國稅其利。甚便也。後世善治鹽者。莫如劉晏。晏但於出鹽之地。收鹽鬻於商。不問其所之。由是國用充足。民不困弊。前明嘉靖中歲辦二十二萬四千鹽引。一引納稅十分。減至八分六分。御史汪鋐奏、不必禁私鹽。但請官抽其稅。而給照加賞。推二公之意。皆欲公天下大利于民。?民利未有國不利者也。為今之計。莫如仿汪鋐之法。去官鹽之名。不復設商置引。任民閒自煮自鬻。而官為定其出鹽之額。計額多寡。為抽稅之準。以歲終上於戶部。一稅外官不得與。如此則大員無剝商橫取之弊。而官方以肅。商人無借帑積欠之弊。而庫藏可充。兩淮無浮費陋規之弊。而財用可節。鹽無滯引礙消之弊。而　國課自裕。舉天下皆私鹽。實舉天下皆官鹽。所謂富藏於民者此也。又雲南等處。白黑鹽井各不一處。又有屬於子井者。設官置井。近日流弊。頗為民病。議者亦謂莫妙于隨民所便而食之。官即隨其地而稅之。不必置官設井。其稅自充足。是否照鹽之在淮者一律變通。以歸畫一。亦望審之。此實裕國足民之大計。昔賢早有見及者。而封章無以入　告之人。得非以積欠未繳歟。商欠有名無實。莫若酌其輕重多寡而稍蠲之。然非財匱時所敢言也。將何以仰酬　　聖天子勤勞宵旰。孜孜求理之德意。言之使可行焉。則在閣下矣。草草不宣。_
請收回淮南引地疏|曾國藩|HCJSWXB_RAO_1881|卷五十戶政二十五鹽課下|竊照楚省本係淮南引地。定額最多。銷鹽最廣。從前淮綱盛時。歲徵各岸課銀甲於天下。徵諸蘇省者不及十之一。徵諸江西安徽者。不過十之三。徵諸兩湖者則居十之六。是淮綱之興替。全視楚岸之暢滯為轉移。軍興以後。長江梗塞。淮鹽不能行楚。經楚省督撫奏明借食川鹽。原屬權宜之計。臣於同治二三年間。整理鹺務。維時淮商即以收復楚岸為請。祗因引地被占十有餘年。行之既習為常。禁之未便太驟。是以暫將鄰鹽釐稅酌量加重。原冀川私本重而日衰。淮鹽漸進而日旺。不謂川販巧於遷避。百計漏釐。每運兩引之鹽。僅完一引之稅。臣訪知其弊。上年曾派委員至宜昌。會同楚省委員公同掣?。本年又減淮鹽之釐。期收敵私之效。非不多方補救。乃查鄂湘兩局積壓淮鹽不下十餘萬引。存數極多。銷數極滯。而川私紛至沓來。較前尤盛。推原其故。總由鄂省利食川鹽。雖有掣?之名。而明讓斤兩。近聞宜昌抽收川稅。仍不過六七折。以致川販成本太輕。來源愈旺。是前此繞越而偷行者。今更肆行而無忌。川鄂官商。幾忘引地之應屬何省。請舉淮之受害於川者數端。為　　皇上陳之。淮鹽逆流上駛。歷長江洞庭之險。每船至少須裝千餘包。船笨載重。計自瓜洲開行。非四五個月不能達鄂。非六七個月不能達湘。偶遇暴風。山磯立時淹沒。巨萬本銀。悉歸烏有。川鹽則自川江順流而下。勢等建瓴。雜用小船。便捷異常。計程途則淮遠而川近。論舟行則下易而上難。此運道捷於淮者。其害一也。淮南之鹽。以餘東呂四兩場。為通場之冠。俗所謂餘呂真梁者也。從前暢行楚岸。其鹽色之潔。由於商力充足。本年所產之鹽。堆至次年。始行開售。堆愈久則滷愈淨。近年垣商疲乏。隨收隨售。鹽色不無稍減。川鹽則自行楚以後。廣開井?。其色甚白。其質甚乾。川販因之而居奇。淮岸因之而日廢。喧賓奪主。莫斯為甚。此鹽色之勝於淮者。其害二也。淮鹽定章。以五百引起票。係有鑒於道光末年。改辦票運。不拘引數。聽商稟認。厥後承辦數千引之大販。皆為一二引之小販搶運所誤。故新章定以限制。一以杜無本冒充之弊。一以驗有力承運之資。計請鄂湘引票五百引。非現銀六七千兩不辦。川鹽則計斤不計引。集資數百千。即可辦運。鹽皆散裝。既官私之莫辨。釐不預納。亦來去之自由。此籌運之巧於淮者。其害三也。鄂湘兩局售鹽。皆以到岸之先後。定出售之遲速。鹽不到輪。不准搶賣。近數年來。銷雖極疲。商未跌價。深得整輪之益。當在船守風。抵岸守輪。計一檔之鹽。非一年之久不得脫銷。川鹽則到處可售。得價即賣。銷路廣。則窮鄉僻壤。遍地皆私。賣價輕。則舖戶行家。非川不鬻。此籌銷之便於淮者。其害四也。有此四害淮何能與川敵。川鹽一口不停。淮鹽一口無暢銷之望。議者謂川鹽停止。於川省業鹽人等有礙。殊不知淮南通泰二十場垣商煎丁。以及?摃綑忙人等。不下數百萬戶。兵荒年久。困苦顛連。為從來所未有。滿望江路通行。規復引地。徐圖轉機。不料鄂湘最暢之岸。盡為川私所占。西岸亦為粵私閩私所占。場商倒歇之家固眾。而煎綑各役。失業之人尤多。比之川省業鹽者。何止數倍。凡認淮引之商。屢赴臣衙門呈遽?詞。請堵川私。幾無虛日。譬之家有田產。任客民多年佔據。為尊長者忍視子弟之啼饑號寒。而不為之救。有是情乎。至湖北軍餉。原以川釐為大宗。刻下髮捻俱滅。軍事大定。鄂省存營極少。餉項足敷周轉。?淮鹽內亦收鄂釐。淮銷果暢。鄂餉即因之而增。此時堵止川私。核與前准部文。俟淮運暢行。應即申明舊章。嚴禁鄰私。毋任侵占等語相合。相應請　　旨敕下四川湖廣各督撫。停止川私行楚。以復昔年之舊制。而收經久之利權。臣職司鹺榷。歷有歲年。所徵課銀。因軍餉緊要。未能多籌解京。私衷抱歉。耿耿於心。今雖交卸鹽篆。猶思籌異日之有餘。補近年之不足。我　朝鹽法。沿明舊制。畫分引地。係大經大法。一成而不可易。今南北軍務告竣。而不力爭以圖規復。則二百餘年之憲典。自臣而隳。其拂逆商情。歛一日之怨。厥咎猶輕。敗壞成法。貽後世之譏。厥咎更重。用是縷析具陳。如其蒙　　諭旨。准禁川私。應如何分立限期。漸減漸停。如何?緝粵私潞私浙私閩私。不復抽收鄰稅。統由新任督臣馬新貽。核議章程。奏明辦理。所有請禁川私行楚。收回淮南引地緣由。會同兩江督臣馬新貽恭摺具奏。伏乞　　　皇太后　　皇上聖鑒訓示。謹奏。_
論淮商|俞德淵|HCJSWXB_RAO_1881|卷五十戶政二十五鹽課下|為明白曉諭、事照得前因船戶不得水腳夾帶私鹽影射銷售、當蒙　　欽差大臣會同督憲奏明、此後應將水腳例價照實核發、回空船隻、按照到日先後、挨次編號、不准仍蹈買裝舊習、所以必須編號者、原以杜大船而裝少引、藉以稽查引數起見、查原奏內、並無輪號挨裝之說、商人以成千累萬資本、捆鹽上載、行走江面千有餘里、自應聽其擇選船隻之堅固、僱老成可信之船戶、攬載而行。以昭慎重、?船之大小不同、引之多少迥異、若必照號挨裝、既拂人情、更多滯礙、總之專用埠頭、則買裝之弊難除、添設幫手、則把持之弊又生、督憲洞悉情形、深以挨裝之事為不妥、是以檄飭另派公正辦事商人二名、專司編號及督發水腳事宜、俾除積弊、以示公允、茲本署司到任後、檢查卷案、不特該商人並未前往查辦。而自上年七月間奉文編號起、迄今並未辦定、轉於埠頭之外、另添幫首董事名目、殊堪詫異、試思埠頭之把持勒索、弊已顯然、方期加力整頓、何堪又添幫首董事、反起把持壓裝之漸、多一事則多一事之周張、多一人即多一人之費用、更與奏定刪減浮費繁文之意迥不相符、且本署司訪聞添設幫首人等、竟敢私出揭帖、意圖挾制、亟應嚴行禁革、以儆刁頑、除詳明督憲、並札令鹽掣同知暨儀徵縣挐訪、仍另行委員前往專司編號等事外、合行出示、通行曉諭、為此示、仰商人及埠頭並行船戶人等知悉、自示之後、所有委員添派幫頭董事人等、概行禁革、商人捆鹽上載、聽其在於編定四百六十五隻船內自行僱、報知監掣並委員人等、配合引數上載、總須將船裝滿、不准留有空艙、致多夾帶、如所僱之船、不載前編數內、即由委員接連已編之船挨次添入、仍將自一號起、至幾百幾十號止、某號裝引鹽若干、註明船戶姓名、先造總冊二本申?、以憑另委大員抽查、俟裝載後量明水跡、加烙火印開行、按五日造冊報明督憲、暨本署司查考、至應發水腳、即查照前委員稟定舊額、眼同商人埠頭原契給發、如有?扣平色、及埠頭商夥商廝仍有需索情弊、許該船戶赴轅喊稟、定行從嚴究辦、該幫頭人等、亦須各知自愛、遯跡藏蹤、倘敢仍前捏造謠言、妄姓事端、一經監掣同知、及儀徵縣挐解到案、本署司惟有執法從事、爾時噬臍無及、宜各凜遵毋違、特示、_
駁長蘆鹽價改用銀樁疏|賀熙齡|HCJSWXB_RAO_1881|卷五十戶政二十五鹽課下|奏為敬陳管見、仰祈　　聖鑒事、本年十月二十日欽奉上諭、前據那彥成等奏長蘆商力積疲、虧欠日增、由於錢價過賤、易銀交課、成本虧折所致、請將鹽價改用銀樁、並將加價三文減去、兩相抵計、不致有礙民食、當交戶部覆議、茲據奏稱、就現在最賤之錢價計算、除將減去加增三文抵算外、尚加賣至一文有奇、究恐民間因此有食貴之虞等語、長蘆鹽價兩議加、原為體恤商情、藉資調劑、乃歷年以來、鹺務毫無起色、虧累益增、該督等所奏易銀交課、致虧成本情形、固屬事之所有、惟遽改舊章、是否民間不致食貴、此後先課後引、即可年清年?、再無拖延、必須體察情形、詳覈定議、長蘆引鹽行銷直豫地方、山東與長蘆事同一律、該督等所奏、亦未籌及異同、著楊國楨琦善認真訪察運務商情、並將各該處易銀市價、覈計鹽價、務期於民食毫無窒礙、詳細確查、據實具奏、並著那彥成阿揚阿、照戶部所議、將商人成本內支銷各項、凡用錢支發者、悉令剔除、另行覈計、不得概以易銀賠折為詞、如果改用銀樁、先課後引、是否實能經久、每年奏銷是否實能全完、積欠課項是否實能歸補、並按年可補若干、通盤詳覈、逐一切實覆奏、再降諭旨、欽此、仰見我　　皇上軫恤黎元、疇咨博采之至意、臣備員臺職、凡有管見所及、亦不敢不效其一得之愚、竊以為利不百不變法、功不十不易器、改用銀樁之議、如果於　國課稍有裨益、亦未嘗非通變權宜之一法、乃臣再四訪察、竊恐有累於平民、有損於帤項、而並無益於鹺政、實有不可輕議更張者、請為我　　皇上陳之、查直隸總督那彥成等原奏內稱、現在紋銀一兩易制錢一千三百文、應請引地較近、例價每觔在十七文以下者、以一千二百五十文為斷、引地較遠、例價在十八文以上者、以一千二百文為斷等語、經部臣計其核定之數、除將加價三文抵算、每觔尚加賣至一文以外、謂於負販窮民、不無食貴之苦、自臣思之、食貴者豈獨窮民、但受其累者、實惟窮民為最甚、?許以加一文、則商人所加、有斷不止於一文者、即如天津縣屬、每鹽一觔、例賣二文五毫、其價最輕、且因係公共口岸、向不加價、乃現今該縣市買鹽價、每觔需制錢一十六文、較定例已多賣至五倍有奇、一縣如此、他縣可知、夫以例載一定之數、人所共知者、商人尚敢不遵、若改為按銀核計、則並無明定數目、該商等更可操縱在手、任意增昂、勢將何所底止、伏惟我　　皇上蠲租貸賑、每不恤千萬帤金、以加惠閭閻、豈肯因調劑商人、反致累窮民之口食、且從前之加價、尚不過暫時權宜、猶有停止之日、今銀樁之加價、則將著為定例、永無望減之時、臣所謂有累於平民者此也、又督臣等原奏所稱、改定銀樁後、成本活動轉機迅速、即可定為先課後引、新課年清年?、斷不致於再虧、每歲所得餘利、儘數勒限交官、約計可得數十萬兩、彌補積欠、亦可漸清等因、似係為慎重課?起見、殊不思嘉慶十七年加價一文、一半津貼商人、一半彌補積欠、而部臣查出彌補之數、至今僅有十九萬餘兩、仍屬欠項纍纍、毫無實際、況道光五年、堰工加價二文、三年後、亦係以一文解部充公、以一文彌補積欠、其充公者豈能謂無裨於帑項、即補欠者、亦豈能謂無益於商人、如果按數催徵、年清年?、何嘗不可漸收實效、今一旦將前加之價盡行減去、而充公補欠者、悉以之惠商人、是將來商人之完?尚在虛懸、而目前現徵之加價、已歸無著、名為籌課、實則侵帑、其理甚明、固不待再計而決也、__且臣聞該商等藉引行私、由來已久、計其每歲所獲之利、何可數計、而猶然虧課欠帑、屢乞　　聖恩調劑、豁免不已、繼以展緩、展緩不已、繼以借墊、不但舊欠不清、續欠又積至一千數百萬兩之多、是該商等之頑抗欺混、貪得無厭、實已習為固然、而猶云一改銀樁、即能裕課、其誰信之、臣所謂於帑項有損無益者此也、若以整飭長蘆鹽務、舍此別無長策、則浙鹽於嘉慶年間改用錢椿、何以近日加之整頓、遂有轉機、並未以易銀賠折為累、兩淮向用銀樁、當有盈餘、何以現在疲敝情形仍難補救、是知鹽務之衰旺、並不係賣價之分別銀錢、果其經理得人、自然日形充裕、臣復查兩淮、即係先課後引而近今虧欠、乃積至三千餘萬、是使蘆鹽改用銀樁、即可先課後引、亦屬空言、無關實濟、且臣聞長蘆之改用銀樁、惟總商為甚願、散商並不樂從、?總商惟圖專利、而散商則因一經加償、几一切浮雜派費、無不增加、益受總商之擾累、是該商人中、業已眾心不一、何能裕課項而杜商虧、該督臣等所稱、試行二年即可年清年?、彌補積欠、原未嘗真有把握、不過仍問之商人、在總商等惟知苟利目前、欺混乃其慣計、恐試行二年以後、虧欠依然、不過徒為奸商等便其漁利行私之計而已、臣所謂病民捐帑、而究之將來亦終無益於鹺政者此也、臣復查戶部議覆摺內指駁各情節、亦以請改銀樁為不可行、特因該處鹽務廢弛、拖欠課項日多、故請　　?下河南山東撫臣、再加訪察、俟其覆奏到日、恭候　　聖裁、而臣審察情形、參稽輿論、既確知此事有礙民生、無裨　國計、亦不敢以曾經奉　　旨飭查、即行緘默、致蹈知而不言之咎、謹將鹽價改用銀樁、實不可行各緣由、據實具奏、是否有當、伏乞　　皇上聖鑒訓示、謹　奏、附片再鹽務至今百弊叢生、臣向聞兩淮鹽政運司兩衙門、每年商人均有例送規費其數、正復不貲、雖間有不受者、亦甚寥寥、至遇有撥解之?鹽、政運司又因庫貯空虛、不得不向商人挪借、以致總商有所挾持、故鹽務一切陳奏、有多出自商人之意指者、兩淮如此、長蘆恐亦不免、前此長蘆請改銀樁、交部議奏之時、外間傳聞、謂商人赴京謀幹、希圖議准、道路之言、固屬無據、惟該商等惟利是圖、慣於鑽刺、此言亦未必盡出無因、國家大計、豈容商人暗為營謀、是關於鹺務者猶小、而關於　國政者更大、現在綱紀肅清、該商等雖未能售其技、然不可不防其漸、臣既有所聞、理合附片具陳、伏祈　　皇上聖鑒、謹　奏、道光七年十二月十九日、奉上諭、前據那彥成等奏請將長蘆鹽價改用銀樁一摺、當其甫經奏上、朕即覺其有許多窒礙之處、如果無礙民生、有裨國課、可以權宜變通、俾鹺務日有起色、是以戶部核議覆奏時、降旨交該督撫鹽政等體察情形、通盤詳核、據琦善楊國楨先後覆奏、雖俱稱於民食無礙、而計算易銀折錢之數、仍係有增無減、即謂將從前加價三文減去、核算不甚增多、不知前此之加價限滿、即當停止一經改用銀樁、將來永為定例、是鹽價暗加、民間究不免於食貴、且鹺務能否實有起色、尚須試行一二年後方能定議、所奏均無把握、陡然更改舊章、有累民生、尚復成何政體、所有該督前奏、著無庸置議、欽此、_
中庸總論|王吉相|HCJSWXB_RAO_1881|卷五學術五文學　|中庸一書。所以發明大學之旨。而歸宗於論語者也。論語者。時習之學。時習者仁也。仁仁心也。故一部中存心為本。而修身其外著者矣。曾子懼學者不知存心為修身之功。而誤入於寂靜無為之業。故作大學而以修身為本焉。是身居心意知家國天下之間。而統通乎內外。不墮於一偏者也。但其言未分內外輕重之等。子思又懼不知誠正之為本。而皆事乎視聽言動事為之末。故從而作中庸焉。中庸者率修為之主。而戒懼慎獨又率修之實功也。故一部中時中用中。拳拳服膺。和不流。中不倚。無一無戒懼慎獨之意。而知仁勇義禮之五德。君臣父子之五道。莫不本於一誠。蓋以誠為戒懼慎獨之體。實以戒懼慎獨為時習之功。而須臾不離至誠無息之道也。故首章以戒懼慎獨始。而末復以戒懼慎獨終焉。故次章即?源於仲尼。而三十章又歸統於仲尼焉。其自第二章以至十二章。皆言戒懼慎獨之不可須臾離。而中庸之實功備矣。自十三章以至二十章。見戒懼慎獨之著於達德達道。而為鬼神帝王之不可外。中庸之事實全矣。自第二十一章以至三十章。見戒懼慎獨有安勉之分。而誠者誠之者之無異中庸也。三十一三十二章。明仲尼之行事為至聖。而存心為至誠。三十三章。見學者之宜勉於戒慎。而即子思子率修之實功也。通部盡於中庸二字。言天地。言鬼神。言帝王。無非中庸之彌綸。言配天。言知天。言其天。皆屬中庸之本領。若一些兒看得高奇。便不是中庸。而為隱怪矣。總之。論語學庸三書。皆是言學問。亦論治孟子一部。然後治學備矣。然要亦三書之所備者也。_
四書心解序|王吉相|HCJSWXB_RAO_1881|卷五學術五文學　|心解者何。解心也。經書。傳心錄也。讀書。治心功也。治心而不解心。恐講習討論之總無當於心也。故書言體。當解我心之體為如何。書言用。當解我心之用為如何。書言工夫效驗。當解我心之工夫效驗為如何。解之而心安。則古人之書誠。然解之而心不安。則古人之書未必然誠。然者體而行之。未必然者。姑舍是焉。如此則我心不迷於古人之書。而古人之書亦不晦於我心。庶幾乎心與書皆得。而道理以之而明。學術以之而正也。今之讀書者。不解書之本旨為如何。亦不解我心之會通為如何。而一以傳註為宗。抑思心猶書之本體也。書猶心之容貌也。傳註猶丹青之寫真也。丹青寫真。肖其偏官。未必肖其全體。肖其形容。未必肖其神情。即形神無差。而亦未必無一莖鬚之多。一瘢痣之少也。豈註之傳書。而遂能精粗淺深之皆中。無所謂毫釐之差。千里之謬。如一莖鬚之多。一瘢痣之少也耶。夫以不能無差無謬之傳。而竟信為至精至微之書為如此。竊恐以差傳差。以謬傳謬。不惟不能為書。解而亦且無以為心解也。間嘗閱四書傳註。如解格物為窮至事物之理。誠意為自修之首。而明德八條。皆有次第工夫。則是以致知為學問思辨之功。以誠正修為第行之功。分知行為二事。而淺視致知為推測之能也。夫知為千聖心傳。曰欽明。曰濬哲。曰克明。曰智。曰明。曰明德。曰知性知天。皆知也。故仁為知之體。義禮為知之用。信為知之貞。德勇為知之強力。而敬為知之工夫。他如誠也。樂也。中也。直也。萬事萬理。皆一知為終始也。識得這知。則千聖心傳。一以貫之矣。傳註誣認這知字。故通部中解知。皆向事物理邊。不知知行原是合一的。皆在心上。如單就事物說。試思未遇事物時。此心遂可?昏無用也乎。且博學五項。果為徒求事物之理乎。抑為反求吾心乎。時習為白晝醒時而然乎。抑為不舍晝夜乎。既為不舍晝夜。這夜夢裏果習何事也耶。?人生有限。而物理無窮。必知然後去行。彼上智者或可庶幾。如愚柔者。徒自困苦終身耳。愚為此疑久矣。但曏事舉子業以尊註取士。不得不勉為適從。旦以方事字句。亦不暇細為體勘。及以病家居六載。失血者七。病覺危矣此。心不復為世用矣。故一日之夜。偶思及於格致誠正三不知聞知見知之語。而恍然於知之在此而不在彼。格致之功。亦如此而不如彼也。故詰旦即命子輩書之。嗣是隨思隨書。積日累月。不覺成帙。是帙成於病中。詞句荒唐錯亂。本不足當達觀者一睹。然竊思愚人有一獲之慮。狂夫有聖擇之言。此荒謬中。亦未必無一二言可供採擇者。愚既病廢。為跛僧說法。如有同志。何不作他山之石以獻也。故不自諒自?。而梓行以為世勗。有道君子幸毋為予鄙焉。_
四書心解序|路德|HCJSWXB_RAO_1881|卷五學術五文學　|人自束髮入塾。孰不先讀四子書。是書也。分之則四。合之則一。散之則百千億萬。而皆不外乎一。一者何也。夫子為曾子言之。為子貢言之。不明言所謂一也。曾子子貢默契其指。而亦不明言也。及門人問曾子。曾子乃示以忠恕。忠恕也者。學者求至於一之道。非即夫子所謂一也。夫子所謂一。大學言之矣。而中庸明言之矣。孟子復申言之矣。中庸達道五。達德三。所以行之者一。凡為天下國家有九經。所以行之者一。仍不遽言所謂一。使讀者反復推求。思索不得。然後示以誠之一。凡曰至誠。曰至聖。皆全乎誠者也。誠者。天之道也。曰戒懼慎獨。曰拳拳。曰慥慥。曰致曲。曰尊德性。曰道問學。曰內省不疚。皆求至於誠者也。誠之者人之道也。曰小人反中庸。曰民鮮能。曰索隱行怪。曰半途而廢。皆自外於誠者也。誠意為大學吃緊工夫。其實誠之一言。貫乎三[綱](網)領八條目之中。不專屬意誠。意乃學者下手處耳。孟子既引中庸之語而伸之矣。又曰反身而誠。樂莫大焉。即中庸所謂誠者。大學所謂自慊。曰強恕而行。求仁莫近焉。即中庸所謂誠之者。大學所謂毋自欺。曰不誠未有能動者也。即中庸所謂不誠無物。大學所謂揜著何益。大學中庸孟子之所謂誠。即論語所謂一。論語之言至矣盡矣。但學者支分節解。鮮能貫通。得大學中庸孟子。而論語之義若揭矣。雖然。誠不可驟幾。大學之格物致知。中庸之擇善固執。孟子之盡心知性。均所以全此誠也。以天道人道並言之。則自誠明者謂性。自明誠者謂教。若專以人道言之。凡人心不昧處即誠也。雖困勉者皆有之。又其由明而誠。馴而至於至誠。不過完此不昧之本心。舜之大智。文王之緝熙。即誠即明。不分先後。誠者物之終始。而明又終始乎誠。不得歧而二之也。曩與宏道諸子講誠明。聽者悶悶。如墮?霧中。乃曉之曰。誠非他。乃世俗所云認真也。真便是誠。能認便是明。所以能認者仍是誠。一事認真。便是曲中事。認真便致曲。認得慣熟。然後去偽存真。便是明。則誠豈杳冥?默者哉。__邠州王天如先生。康熙壬子解元。丙辰進士。改庶吉士。養?家居。問道於吾邑李二曲先生。聞言會悟。北面受學。潛心性命之旨。日讀四書。劄記成帙。名曰心解。以大學中庸孟子。皆為發明論語之道。尤諄諄於知之一言。訓仁為知之體。義禮為知之用。信為知之貞德。勇為知之強力。萬事萬物皆一知為終始。其言獨抒所見。不依傍程朱之說。而其融會貫通。頭頭是道。實能得人心之所同然。發前人所未發。二曲以為洞原徹本。學見其大。洵不虛已。今以淺近之事證之。凡作事知可否者。人謂之明白。不知者謂之糊塗。有知之而所為相反者。乃明於利欲。闇於義理。則謂之明白而糊塗。果有表裏明白。無一毫之糊塗者。其作事也。必有可而無不可。木石不知痛愁。人人得而伐之。受者弗能禁也。有血氣者則不然。赤子初生。所甘者乳。試以腥臊羶薌之物。則嚬蹙而吐之。不知其味之美也。生齒以後則不然。西子南威。鳥見之而飛。獸見之而走。魚見之而下入。不知其色之豔也。橫目之民則不然。夫知痛楚而弗受。知色味而無不悅者。豈作而致其情哉。誠也惟誠故明。亦惟明故誠。聖賢之於義禮。猶知色味者之悅色味也。其不徇利欲也。猶知痛楚者之弗受痛楚也。其悅之也誠。其弗受之也誠。此即中庸之所謂誠明。論語所謂一以貫之也。中庸言明誠。而終以知遠之近。知風之自。知微之顯。大學言格物致知。而終以絜矩之道。孟子言盡心知性。而終以見知聞知。皆與論語終篇知命知禮知言之旨。互相發明。一部四子書只是教人明。明可教。誠不可教也。明有待於教。誠則不待教也。得此意以讀?書。其言之非者。不足以眩我。其言之韙者。亦正如撒錢滿屋。以索子穿之可矣。先生之言。殆真不易之言也。夫是書之刻。經今百六十餘年。板藏於家。散佚無存。邠有義士楊西坡者。惻然傷之。耄年搜求完本。將議重刊。疾作不果。傳次子春山成其志。春山家中落。事弗克舉。越三十餘載。吾友愚若孝廉司鐸於邠。慨然以興廢舉墜表微闡幽為己任。一見是書。珍如拱璧。使春山攜書示德。屬作弁言。與諸同志者募金而梓之。俾前賢著述不致終湮。啟迪後人甚盛舉也。然非春山善守。是書亦廣陵散矣。諸君之好義不可及。抑亦先生此書。實有不可磨滅者哉。_
姚姬傳文錄序|姚諶|HCJSWXB_RAO_1881|卷五學術五文學　|聖人之道。大而能博。後世學聖人者。得其一端。皆足以名其家。於是有訓詁道理詞章三者之分。而極其流。各不勝其敝也。有救其敝者操學之本。而劑其過不及。擇三者之善用之。而不膠於一端。斯為善學聖人者矣。六經更秦火之後。漢儒抱殘守缺。各為專門。使聖人微言大義不泯於後世。而三代典章制度名物故訓亦得僅存。其用力甚勤。而其功可謂至矣。然說者猶病其迂滯。於聖人之意未能盡明。晉宋六朝之間。清談興而實學廢。唐立九經義証。而經師專門之學亡。其時士第以詞章相尚而已。雖問有志於道者。而孤立無助。其言不用於世。聖學之不明垂數百年。至宋儒出。始毅然以斯道自任。尋求聖人之遺意於千載之上。其言名為救漢之敝。然以性命之說教人。非聖人切近為學之指。而及其敝也。空?不學之徒。亦可以自附於聖學。夫三者之舛。馳而不能合久矣。夫三者之學。其始固各原於聖人之一端。而其敝至使聖人之意不明。而便於空?不學者。此亦儒者之憂也。能操其本而救其敝。會三者之歸而出於一。於世不數覯。若桐城姚先生。庶其有志於此者乎。先生當漢學盛行之日。獨宗尚宋儒。未嘗言性命。其說經博而捷。深而通。通漢宋之學而擇其善。以餘力為文章。深醇淵懿。自成一家言。如先生者。豈非不善擇術者乎。世但以詞章稱之。非知先生者也。予生晚。不得見先生。獨深好其文。錄尤工者為若干卷。又?之如此。使世知先生之學不惟詞章而已。後之學者苟由其言而學焉。雖不必皆合。其猶庶幾無敝者與。_
施均父文集序|姚諶|HCJSWXB_RAO_1881|卷五學術五文學　|文章之原。出于六經。六經非一人一世之書也。更易三四聖人而後成書。及春秋成于眾史。禮之記為諸儒所傳錄。而詩三百篇作者尤多。蓋古者上無異教。下無私學。學成即掌其官而世其家。故恒有專治。治之既精。而後著于言。則其言足以垂天地?古今而不敝。而聖人因得合之以為經。使諸經者必出於一人所為。則雖聖人亦有不暇矣。史稱仲尼之徒。受業身通者七十有二人。然攷子木傳易。子夏傳詩。子輿子游傳禮。則既各為專家。而文學之科。一稱游夏。餘子無聞焉。自是而降。文惟西京為盛。賈生之學。出於左氏。仲舒深於公羊。史遷則春秋之別子也。相如詞賦。為古詩流裔。而子政奏事。?通知遠。得於書教為多。其學術文藝。各有淵原本末而不相兼。蓋皆專精於一藝。以極其至而名其家。不肯苟為泛博。而非其才有所不及也。後世文士。閒有兼之者。攷其所作。往往得失相半。甚者皆失而無一得焉。嗟乎。今人與古人非匹儔也。才不可強而致。學不可跂而及也。無古人之才。又未始為其學。而苟欲兼所不能。則力絀才竭。而迄無一就。固其所矣。乃吾觀於施子所為文。而嘆其才之不可測也。施子少工為詩。學子美而得其深意。既又學為退之之文。工如其詩。庶幾能兼之者。年二十餘。所造已如此。更數十年為此不已。吾惡乎測其所至哉。抑吾聞退之之論。文必推本於經。而又言凡為文者宜識字。然則六經為文章之原。而小學者又治經之始事也。昔者子夏既傳詩。又作爾雅而傳之。毛氏?經義訓略具於是。施子誠即是而求。當有以異於今之所為。而信吾言之不誣也。_
時藝論|朱克敬|HCJSWXB_RAO_1881|卷五學術五文學　|今世學者。多以時藝為小道。夫時藝之視古文。誠有莛楹之別。然在高人名士言之則可。有政教之責者不當言也。有明以來。以此取士。一代之公卿大夫名臣循吏。皆由此出。烏可目為小道而不講乎。且　朝廷所以懸此取士者。非真謂時藝能得人而工時藝者即可以治平天下也。任事者必有專精之志。強國之氣。又明於聖人之理。詳於先王之制度文為。然後充之以閱歷。施展其才能。而後能泛應不窮也。應科目者。其志氣期於必得。而又求理於四子。考名物於六經。苟如是矣。授之以官。使之閱歷而展施焉。雖不中不遠矣。　國朝制藝。康雍以前。宏厚精醇。故其時名儒輩出。理學昌明。乾嘉之際。博大光昌。故其時才傑奮興。百廢具舉。道光一朝。專尚清真。歛才就範。故其時士大夫多恪守典型。潔身勤事。咸同以降。理法寖微。然其時考墨雖無精義。尚有才華。故一時將相。亦能任才使氣。宏濟艱難。至於今日則專取圓滑之調。填砌蕪爛之詞。冀幸弋獲。非特四子之義理。六經之典章。絕不宜究。即講章之章旨節旨。八銘塾鈔之規矩準繩。亦復束之高閣。是國家例取不明理不讀書之人。以為公卿大夫也。如是而求天下之安。外夷之服。不亦難乎。方今國勢寖衰。強鄰偪伺。老臣勛舊。竊竊憂之。然內不求之於人才。外不求之於吏治軍政。而徒汲汲於機器輪船。予則以為強國莫先於吏治軍政。而吏治軍政之修。莫先於求才。造就人才。莫切於振興時藝。使應試者非讀書明理。不得科名。則人才奮興。吏治清而民安。民安而財阜矣。將帥得人。則兵精器利。外患自消矣。或者以為時藝空言。其於治國安邊。膈膜已甚。不知法具文也。待人而行。器死物也。待用而利。無奉法之吏用器之人。則機器之膈膜。猶之時藝也。或者曰。時藝空而難稽。機器顯而易考。此洋人所以強也。不知洋人之強。在用器之得人。非僅以其器也。以外國證之。賀蘭土耳其皆有機器。不免於敗亡。即以中國證之。方今之精通夷務者。無過李郭沈丁諸公。之數人者。皆由時藝致身。初無膈膜之患。豈其性之獨異哉。夫亦道光以前之科目不廢讀書耳。然則時藝何嘗不可得人也。以講求夷務之心挽回風氣。以制造機器之費造就書院之生童。則人才出。而內安外攘矣。__　_
進學庸註疏奏|謝濟世|HCJSWXB_RAO_1881|卷五學術五文學　|竊惟致治必以王道。王道本乎聖功。二帝三王之心。傳遞至孔曾思孟。孔曾思孟之微旨。著於論孟學庸。第其書牧監農夫皆能誦讀。而其義老師宿儒未或貫通。良由歷代諸儒註疏蹐駮之所致也。臣邊方下士。識淺學疏。荷蒙　　世宗憲皇帝。赦其重辜。留之荒塞。俾得索居省過。閉戶窮經。九年以來。四書麤曉。雖論孟之箋未就。而大學之註中庸之疏早成。內中大學一書。曾經原仕振武將軍順承郡王錫保參其誹謗程朱。　　世宗並不詰問。又經九卿科道議其諷刺　朝政。　　世宗復加寬容。?以誹謗者。因先儒之有疵。諷刺。者特行文之失檢也。今書中九卿科道所議諷刺三句。臣已改刪。惟是分章釋義。遵古本而不遵程朱。誹謗之罪。臣實難辭。但臣亦有辯。何者。遵朱之令始於明洪武十七年甲子鄉試。?明祖起家江北。文公祖籍新安。鄉同兼之姓同。故此科定為此令。名雖表章聖學。實則推崇本朝。然其時習舉業者有成規。講道學者無庸禁。以故盧格著荷亭之論。守仁肆貧鬼之譏。未有持三尺以繩之者。?我　聖朝安用沿襲前代。考　我朝超晚近而追隆古者有三。明運既終。中原無主。敦請　　世祖章皇帝入主大統。不費一矢。不僇一人而得天下。此唐虞揖讓以後所未有。一也。　　聖祖仁皇帝。享國六十一年。此殷中宗以後所未有。二也。三代以下。大一統者八代。秦隋兩世而運傾。晉明再傳而兵起。漢唐以后稱制。國祚幾移。宋元以弟禰兄。家牒亦紊。我　　太祖至　　世宗一相承。　　五聖相續。茲又伏遇我　　皇上善繼善述。有別有容。從諫如流。求賢若渴。黜異端以崇正學。親九族而和萬邦。雨數月而囹圄幾空。未踰年而恩膏已?。此太王王季文武成康以後所未有。三也。當世道方隆之時。即聖學大明之日。但當發揮孔曾思孟。何必拘泥周程張朱。臣所慮者。程朱之說固非。臣之說亦未盡是。是以恭呈　御覽。伏候　上裁。縱窺測無當高深。知　　聖慈矜其庸而恕其妄。倘千慮還有一得。乞　睿鑒舍其瑕而取其瑜。臣不勝惶悚之至。_
俄國圖說|黃楙裁|HCJSWXB_RAO_1881|卷八十一兵政十二塞防下|俄羅斯地跨三洲。幅員遼?。然偏居北海。天寒物薄。論其大執分為三部。西部在歐羅巴洲者。為俄羅斯之本國。東部在亞細亞洲者。為悉畢里阿。中部則介乎二洲之間。皆游牧部落。附近裏海鹹海一帶。具詳楙材所譯西域回部圖中。復將俄人東西二部。補繪二圖。限於紙幅。縮而小之。不過得其梗概而已。按俄國西部。東起烏拉大嶺。西至巴得海灣。南界黑海。北迄?洋。廣袤五千餘里。內外大俄十八部。小俄三部。東俄五部。西俄七部。南俄四部。比特革部。波蘭部。芬蘭部。敦戈沙司部。亞薩塔坎部以及南新藩十有一部。併兼諸小國合而為一。及侵割土爾基波斯二國之境為多也。國中有二都城。一曰馬司戈。為舊都。在國之中央。一曰俾德羅堡。為新都。建於巴得海濱。考俄之立國。於古無徵。唐宋以來。未通他國。元太祖北伐。始有厄羅斯之名。又有欽察亞速二國。亦在俄境。太祖俱滅之。以封其長子朮赤。至明中葉。有宜萬王者。乃借西費雅國之兵。驅逐蒙古。開創基業。數傳而後國勢漸強。遂逾鳥拉大嶺闢地而東。誘降悉畢里阿諸部族。康熙時有察罕汗。雄才大略。微服遠游。延攬賢俊。招致技藝。兵強財富。與英法抗衡。自是以後戰勝攻取。浸浸日盛。四鄰畏之。是以英法普奧土土爾基諸國。合縱連橫無異六國之備強秦矣。竊觀俄國大勢。固在西郵。其一舉一動。於歐洲大局攸關。至於與中國交涉者。則在中東二部。中部與我新疆比鄰者。別著西域形勝一篇。姑就其東部論之。東部曰悉畢里阿。西自烏拉大嶺起。車際於海。綿延萬里。與中國相首尾。內分為七司科。一曰托波兒司科。二曰多木司科。在科布多之西北。與哈薩克土爾扈特毘連。三曰葉尼賽司科。一作芸益士。在烏梁海唐努山之北。四曰義爾古德司科。在土謝圖汗之北。五曰薩林加兒司科。在車臣汗之北。二部中間有麥嘉湖。即漢書所謂北海也。為堅昆丁零骨利幹諸國之故地。元時隸於嶺北行中書省。後為海都昔里吉諸王據之以叛者也。又東為雅古薩司科。與黑龍江索倫等部接壤。其境尤為荒曠。終年冰雪不消。極東有地形斗出海中者。曰甘查甲。風土迴異。別有境界。與日本所屬蝦夷諸?錯落相連。自是以東。則與美利堅洲相近。中間隔斷未續者。曰墨領峽。不過二百餘里而已。俄人亦跨海佔得一隅之地焉。夫北極?洋。號為寒帶。地屬不毛。人?所窮。而俄羅斯全境。幾於環遶地球一匝。所謂人棄我取也。其東方之藩。本皆邊塞小部。不相統?。俄人誘之來降。未勞一兵一矢之費。而相率歸附。因遷本國之民以實之。廣興教化。漸致繁興。每司科設噶噶林一員以鎮撫之。主客相維。不致背叛。其與中國互市。則在恰克圖。距庫倫八百餘里。內地商民。亦於對面建立木柵。曰買賣城。萬貨雲屯。居然一都會也。設庫倫辦事大臣以經理之。龔之鑰後出塞錄云。下庫倫山。為俄羅斯楚庫柏興。望之皆坦途。且有池塘溪港。大小舟航絡繹其間。芳草長堤。桃李掩映。宛然中華風景。非復黃沙白草之地矣。其驛使往來。則以色棱格河為要津。由庫倫以入張家口。康熙時議定疆界。勒碑於格爾必齊河及額爾古納河岸。自大興安嶺迄於海隅。凡山之陽流於黑龍江之溪水。盡?中國。山之北?俄羅斯。雍正五年。復於沿邊設立卡倫五十九處。置兵戍守。洎夫咸豐以後。俄人越境蠶食。凡黑龍江東北使犬使鹿之國。以及海東三部魚皮達子捕貂之族。暨庫頁之島遵海而南踰綏芬河。至於琿春。為朝鮮吉林三交界之所。遂於混同江口。建造船廠。停泊水師。逼近我東三省根本之地。可不預為防閑哉。_
善後方略|李雲麟|HCJSWXB_RAO_1881|卷八十一兵政十二塞防下|前述各條。其種種情形已如彼。然則將奈何。曰。今日西陲之事。外強中乾。貧弱在內。欲圖日後之自強。當先圖目前之自立。自立之術何在。速修烏魯木齊根柢是矣。當烏魯木齊之克復也。是西陲治亂安危之一大轉關。其時伊犁情形。難得難守。南疆情形。易得難守。主其計者。宜知伊犁雖得難守之實。暫緩南疆。不宜為欲收伊犁之故。肆力南疆也。然則善後方略何如。對曰。以烏魯木齊為腹地。安插各項眷兵。則有根。改伊犁為換防處所。不置眷兵。則可久。等南路於要荒。眾建少力。不設防兵。則無侵畔。速撤各項征兵。則餉項不致虛耗。稍留餘地。外以舉辦西陲善後。內以整頓陝甘營伍。則元氣漸固。後患不生。凡此四端。惟在知之明行之決。猶疑觀望。其機坐失矣。行之之法維何。在去名務實。今關外如迪化地。並無漢兵。而猶簡放提督。古城烏魯木齊等處。並無滿兵。而仍設領隊。哈密無事可辦。而猶設正副員缺。等而上之。至於將軍都統額缺。皆與現在事件不符。照章簡派。名實俱損。為當時計。朝廷宜盡罷各項官。特簡重臣。經略西陲。便宜行事。改絃而更張之。規模既定。再設額缺。則名實相符矣。或曰。改弦更張。將無與建省之說同。曰。不然。關外各部。種類紛歧。皆不可以郡縣治。宜郡縣者。惟內地遷居之民。今大亂後。關外數千里內所餘戶民不及五千戶。合計不抵內地一縣。郡縣根株已絕。而猶侈言建省。情格勢阻。何能有成。查烏桓舊制。係郡縣與軍府參用。今即欲復舊規。亦非數十年生聚不可。茲所言歸併之法。擬去郡縣而專立軍府。略仿前代衛所邊軍之制。其事至易。其效至捷。不至期年。規模可定。請條類其事而申言之。烏桓大亂之後。城市為墟。蕭條無人。欲移內地駐防實其地。路遠費重。卒難舉辦。查伊犁及塔城寄居現存人口。滿營綠營各八百名上下。索倫不及萬人。錫伯一萬八千餘名。厄魯特上三旗人口在俄竟未回。下五旗在伊犁者萬餘人。察哈爾兩翼共二萬餘人。合計丁口六萬零。去老弱婦女。亦可得精壯二萬人。若將此項人眾。全數移入烏魯木齊境內。則烏魯木齊既不致有地無人。各項人眾。亦不致流離失所。受俄國鈐制。至安插之法。則宜以滿漢營及索倫錫伯各旗置於烏桓附近。其外則為察哈爾。又其外則為厄魯特。再查土爾扈特各旗。人丁最眾。當年為眾建少力之法分隸各城。今該部眾世篤忠貞。大亂後流亡散失。合計丁口不過數萬。宜將該部落各旗人眾調集一處。安其游牧於伊犁迤東。塔城迤南。烏桓迤北一帶地方。使之聯絡一氣。外禦哈薩克布魯特等眾。為北路一大藩籬。至烏桓迤東抵木壘一帶。土田饒沃。旗蒙人眾。尚不能盡其地利。由內地徙民。亦屬緩不濟急。查關外現有客兵六七萬人。兵多餉少。勞費不支。宜撤其四分之三。酌留精銳一萬五千人。分屯烏桓境。內以備緩急。餘者均遣撤使歸關內。其中有眷口者約可萬餘。皆編為軍籍。分隸衛所。使為屯丁。合山北現有居民二三千戶。如再不足。酌移山南安敦玉三處居民補之。再移關內甘?肅之民補三處。費省效速。實計可得萬五千戶。如是布置。烏桓境內耕屯衛所。布星羅。三年之內。軍食有資。既無仰給內地勞費轉輸之苦。又無朝夕匱乏借措俄人之憂。實邊塞久遠之謀。屈指計之。其利有六。烏桓重地。不致久虛。一也。各旗人眾。免受俄人鈐制。二也。眷兵移出後。交收伊犁之事。可遲可速。進退裕如。免生枝節。三也。土爾扈特部眾。散而復聚。四也。客勇即時遣散。免致坐耗糧餉。五也。南疆諸部落。臨之以威。結之以恩。使彼傾心歸化。堪垂久遠。六也。或疑如此收束。未免示弱於俄國。是大不然。夫中國與俄國之強弱。在修內政。不在務外觀。試問今日能將常住卡倫為界一節翻案否。若能翻案。前說可廢。否則重鎮必不可臨極邊。?四面被圍乎。康熙中。黑龍江將軍設於愛琿。乾隆中。因其臨邊移住齊齊哈爾。其時愛琿城距俄境約千里。尚須量移。往事可驗。伊犁之不可復為重鎮。早決於庚申定約之時。更何疑焉。_
密陳夷務摺|袁保恆|HCJSWXB_RAO_1881|卷八十一兵政十二塞防下|再東三省為我　朝根本重地。騎兵精勁。天下所無。以臣所見。軍興以來。調至各省者。衝鋒陷陣。所向無前。各軍倚以為重。綠營馬兵。中原馬勇。百鍊所不能及。二十年來蕩平粵捻。立功甚鉅。良將勁卒。亦因此耗折殆盡。聞近來紀律技藝。均已大遜從前。然其風氣剛勁。人習勤苦。敢于戰?。果能選其驍健。申以軍法。厚其餉糈。勤其訓練。不數年間悉成勁旅。自古兵馬所萃。為控制天下之資。中外爭衡。每于此斤斤致慎。宋人自失燕雲。軍事從此不振。論者每為嘆惜。觀古知今。不得不深籌而過計也。日來道路傳聞。謂吉林邊界時有俄夷增兵往來。或謂其備戒他國。其事未能深悉。然臣歷觀各國情形。惟俄夷為最強。亦惟俄夷為最狡。往往不動聲色。布局于十數年以前。肆毒于十數年以後。其舉動尤為叵測。在彼即為蠻觸之爭。在我不無虞虢之懼。履霜有象。桑土宜先。伏願　　特簡久經戰陣。熟習韜鈐之知兵重臣。專辦東三省練兵事務。除三省地方事宜仍歸各將軍府尹辦理外。其凡屬兵馬餉糈邊防之事。悉以屬之。數千里聯為一氣。重以事權。寬以歲月。無事則可消覬覦之萌。有事則可為撻伐之助。用以拱衛　神京。懾服他族。根本至計。未可委之一二不相統轄之武臣。謂可威疆鄰而弭外患也。至福建之臺灣。地雖僻處海澨。而物產豐富。最為各國所垂涎。倘為夷人盤踞。則南北洋沿海各處輪船。均數日可達。出沒窺伺。防不勝防。我無安枕之日矣。加以民番偪處。區畫尤難。非專駐大臣。鎮以重兵。舉其地民風吏治。營制鄉團。事事實力整頓。洽以德意。孚以威信。未易為功。若以福建?撫每歲駐臺半載。恐閩中全省之政務。道里懸隔。而轉就拋荒。臺灣甫定之規模。去住無常。而終為文具。甚非計之得也。查直隸四川甘肅各省。皆以總督兼辦?撫事。可否改福建?撫為臺灣?撫。常川駐守。經理全臺。其福建全省事宜。歸總督辦理。庶事任各有攸司。責成即各有專屬。似于臺灣目前情形。不無裨益。以上兩處地方。均關係極重。　　宸謨廣運。自有權衡。臣一得之愚。是否有當。謹就營蠡所及。用備　　聖明採擇。伏乞　　聖鑒。謹附片密奏。_
西域圖說|黃楙裁|HCJSWXB_RAO_1881|卷八十一兵政十二塞防下|泰西諸家地圖。詳於歐羅巴洲及濱海諸國。至於西域回部一帶。商舶不通。游跡罕到。其山川道理。部落種族。多所闕略。昨歲在孟加拉博物[院](完)內。見有中亞細亞一圖。最為精核。因悉心臨摹。譯出華文。歸乃參校中土圖志歷代史傳。及近世諸家著述。闕者補之。繁者刪之。所有通都大邑。名山巨川。[與](興)夫疆域界限。電?鐵路之類。加用顏色[區](出)別。庶幾一目瞭然。按圖東起金山。一名阿爾泰山。又名按台山。西至黑海。南起波斯灣。北至烏拉嶺。經?四十度。緯?三十度。廣袤萬里。居亞細亞洲之中央。而?嶺一山。又居此圖之正中。磅?蜿蜒橫?南北。至高至大。為天下眾山水之祖。?嶺以東。為中國所?之新疆三藏。?嶺以南。為英吉利所?之五印度。?嶺以西以北。皆為俄羅斯之?部。是為三大國之界限。亦天下萬國之關鍵也。兩漢之世開通西域。?於都護者本三十六國。後稍增至五十餘。張騫甘英。奉軺車而遠邁。貳師定遠。振軍威於遐陬。北連烏孫。西擊大宛。斷匈奴之右臂。空漠南之王庭。可謂盛矣。出玉門陽關。玉門在敦煌之東。為出伊吾之道。陽關在敦煌之西。為出鄯善之道。通西域有兩道。從鄯善傍南山北波河。西行至莎車。今葉爾羌為南道。南道西踰?嶺。則出大月氐自鐵門以南。賀羅巴達克山。皆屬月氐。今為阿富汗北境。安息。今波斯。土爾基。自車師今吐魯番前王庭隨北山波河。西行至疏勒今喀什喀爾為北道。北道西踰?嶺。則出大宛今浩罕康居康居最大。兼有賽馬爾罕布哈爾哈薩克左右諸部。奄蔡。今機哇又自于闐南行。經皮山西夜上?嶺躡懸而至罽賓。以達於天竺。為晉法顯北魏慧生所行之程。此三道皆在天山南路也。都護治烏壘城。即今之烏魯木齊。居西域適中之地。四達之衝。古城以東。則為匈奴境。輪台以西。則為烏孫境。南路為城郭居國。北路為游牧行國。自古然也。唐置北庭都護。又移安西都護於龜茲。今庫車領羈縻十六州。於是建立四鎮。始通山北之路。由姑墨今阿克斯踰乏驢嶺。今穆素嶺經熱池。今特穆爾圖治千泉今吹河昭武九姓諸國。然後逾鐵門而南渡縛芻河。而入北印度。為元奘法師所行之程也。遼亡。耶律大石假道回鶻。率眾西徙。創國號曰西契丹。有二都城。一曰尋思干。尋思干與邪迷思干。譯音相近。中土之人往往混合為一。予始著西域形勝。疑尋思干為霍罕城。後遍考諸書。乃知西遼之都實在今之塔什罕。一曰虎思窩魯?。在伊麗河西南。太清池東北。屬哈薩克右部。傳國百年。洎夫元太祖崛起朔漠。混一寰區。剪滅數十國強汗。開拓數萬里疆域。南及申河。中印度西抵富浪。地中海之?。一名忽魯謨斯。北併厄羅斯欽察亞速三國皆在俄羅斯境。亞速即亞薩塔坎也。等國。奄有亞細亞洲全境。及歐羅巴洲之半。幅員之廣。?古無倫。於是封建懿親眾樹屏藩。置阿母河行中書省。駐尋思干領?嶺以西諸國。別失八里元帥府駐烏魯木齊領天山南路。阿力麻里元帥府駐伊犁領天山北路。火州曲先元帥府。領吐魯蕃哈密至玉門陽關以東。厥後鞭長尾大。諸王跋扈。各自擅命。迄今土爾基波斯。及五印度各部酋長。尚多元裔也。__我　朝平定新疆。武烈文謨。遠超前古。民繁物阜。等於腹中。出嘉峪關至安西州。折北至哈密。分為南北二路。建築城堡。設立臺站。滿漢軍營。星羅碁佈。其天山南路。自吐魯蕃始所轄五回城。曰闢展。曰魯古沁。曰色更木。曰托克遜。曰哈拉和卓。雍正時歸附最早。伊敏和卓之子孫。世襲土司。西南行曰哈喇沙爾。曰庫車。曰阿克蘇。曰烏什。謂之東四城。曰喀什哈爾。曰英吉沙爾。曰葉爾羌。曰和闐。謂之西四城。所稱回疆南八城是也。其天山北路。本額魯特四衛拉之地。及勦滅準噶爾之後。數千里空虛無人。乃移駐滿漢官兵。流徙罪犯以實之。又土爾扈特十數萬眾投誠。安置其間。分給游牧之地焉。自巴里坤西行。經古城奇臺。一千四百餘里。至烏魯木齊。漢為山北六國。元稱回鶻五城。水草肥饒。足資耕牧。設迪化州。阜康昌吉綏來三縣隸之。居民富庶。商賈輻輳。建學興文。彬彬乎化氈毳為冠裳矣。又西行二千里為伊犁。準噶爾踞為巢穴。乾隆時歸入版圖。築惠遠城。駐劄將軍都統。暨索倫錫伯察哈爾領隊大臣。屹然為西陲重鎮。外番數十國。賈胡貿易。悉萃於此。繁華殷富。為口外第一都會也。三垂陰山。中貫巨川。西北流入夷播海。即巴勒哈什泊。一名騰吉思泊。南岸多沙磧。北岸流泉映帶。原濕沃衍。分屯耕牧。建築八城。熙春。惠?。綏定。拱宸。廣仁。瞻德。?遠。塔勒奇。西北界連哈薩克。西南界連布魯特。沿邊設卡倫三十餘處。規制極為周密。東界庫爾喀喇烏斯。大小珠勒都斯。山徑龐雜。正北逾果子溝。經賽里木泊。通塔爾巴哈台之綏靖城。正南經鉛廠諸山。踰穆素爾嶺。一名凌山通阿克斯城。西南沿特穆爾圖泊之南。通喀什喀爾城。皆山路崎嶇。穿過布魯特之境。伊犁換防。官兵往來。取道於此。此新疆南北兩路之大概情形也。自咸豐以後。俄羅斯併兼裏海鹹海一帶游牧部落。及?嶺迤西機窪布哈爾塔什罕敖汗等國。其東西布魯特左右哈薩克。昔本中國藩?。今皆為俄人所誘降。又乘回疆之亂。竊踞伊犁。將附近城堡。全行墮廢。而取其磚石木料。移於大城東南九十里之金頂寺搆造洋樓。幾二十里闤闠稠密。賦稅煩苛。得寸進尺。狡焉思逞。查西北各處。與俄境交涉者。自伊犁大城。西行經霍爾果斯。至塔勒根渡河。折西南經虎思窩魯朵吹河千泉塔剌速河歐梨分路。一西通陀爾奇司丹。一南通賽馬爾罕。其伊犁西北卡倫以外。至巴勒哈什泊。為色密爾志遷司科。地多砂鹵。小徑甚多。塔爾巴哈台西南。有阿拉圖勒泊。向設卡倫八處。每遇冬季雪大。則准哈薩克暫入卡倫以內牧放牲畜。自綏靖城西行。經沙吉呵波來。折北至色密巴那丁司科。商賈往來之孔道。塔爾巴哈台之東北。有額爾齊斯河。與科布多交界。其水發源阿爾泰山。足資屯田。西流匯於宰桑泊。又從泊西北。曲曲流出俄境。加孟羅各司科。左右納數小水。至巴那丁司科。水勢漸大。可通舟楫。西北流二千餘里。經阿木司科托波兒司科。下流會阿阿比河。而注於北海。俄人於港口建築?台。以控東方諸藩。自科布多西北。逾阿爾泰山。與多木司科接壤。古之堅昆丁零骨利幹等國。元為海都篤哇昔里吉諸王封地。後置謙州。益蘭州。隸於嶺北行省。海都之叛。其入冠之路。往往逾金山而窺和林。其地土沃兵強。別開境界。非他部之戈壁曠野可比。俄羅斯鎮以巨酋。戍以重兵。東藩四大司科。以此為首。按?嶺北幹。發為陰山。綿絡伊犁塔爾巴哈台。與阿爾泰山相連屬。其間天然險要。足資戰守。而阿爾泰山尤為雄偉。曲抱科布多之三面。實外蒙古喀爾喀西北之屏障也。_
西域形勝|黃楙裁|HCJSWXB_RAO_1881|卷八十一兵政十二塞防下|出嘉峪關外至哈密。分為南北二路。中隔騰格里山。即天山也。綿?五千餘里。直抵?嶺。南路為回部八城。北路為烏魯木齊伊犁。及庫爾喀喇烏斯。塔爾巴哈台。統稱新疆。其建置道里具詳官書。姑不具論。惟就?嶺外者言之。自伊犁西南行經特穆爾圖泊千七百里入霍罕境。古之大宛國也。納林河中境。西流折西。北注於鹹海。都城曰尋思干。西契丹建牙於此。元初置阿母河行省。以控西域諸國所屬之城。東曰馬爾噶朗。曰霍什。東北曰納木干。曰安集延。商賈所萃。故獨擅名。其西北之霍占科拉普塔什罕等城。久已割隸於俄羅斯。近年復為俄人所誘。舉國降附之。查新疆南城。通霍罕之路有二。一由喀什哈爾西行。陟?嶺。經奈曼布魯特游牧。過喀喇庫兒泊。以達於霍罕。計程一千四百里。一由葉爾羌西南行。循徙多河而上?嶺。經塞勒庫兒泊。折西北至克什南。又北過賀羅境。以達於霍罕。約計二十日程。雖皆山路崎嶇。然沿途回莊。?戶稠密。水草方便。較之伊犁北路。砂磧曠渺無垠者有間矣。由霍占渡河西南行七百餘里。至賽馬爾罕。為康居故城。其地居四達之衝。從古著名。康居盛時。?戶十萬。或作颯末建。一作悉萬斤。又名邪迷思干。皆一音之轉也。西契丹置河宁府。元封駙馬塞因帖木耳於此。至明中葉。遂霸西戎。北併俄羅斯。南兼五印度。幅員萬里。號曰大蒙古王。即四洲志所稱莫臥爾者是已。莫臥爾即蒙古兒之轉音華人於尋思干賽馬爾罕二城。因譯音相近。往往混合為一。不知相距千有餘里。一為大宛故都。一為康居故都。明史謂賽馬爾罕。為漢罽?國。魏默深力辨其謬。?是時賽馬爾罕跨有北印度克什米耳。罽賓實隸其封內。特明史沿王圻續通考之誤。未能區別耳。由賽馬爾罕東南踰鐵門。渡縛芻河。歷博羅爾巴達克山。而入阿富汗國。廣袤三四千里。兼有月氐高附厭達諸國之地。東倚印度河。北負大雪山。即興都哥士山。元太祖征印度。駐軍於此避暑。四境險塞。風俗勇悍。樂為戰爭。所與鄰者又多強國。南界俾路芝。西界波斯。北界布哈爾。東北界塞哥。東南與英吉利所屬之信地。本若犬牙交錯。盡皆勁敵。日尋干戈。當月氐之盛也。西踰哥蘭森以侵安息。東跨印度河而割塞哥。及其衰也。或稱藩於波斯。或降弣於罽賓。此三國者。境壤毘連。迭為強弱。互相兼併。所謂疆?之邑。一彼一此。初無一定之界限也。波斯國名最古。南沈海灣即波斯灣。一名墨生丁海。又名東紅海。北面大澤。即裡海。一名加斯比安[海](稱)稱。分十二部。藩臣擅權。各世其職。舊時建都伊士伯興。今遷於得希闌城。勝兵二十萬。長於擊刺。多養刺客以伺敵人。並於裡海設立水師戰艦以資防護。西北一隅。與俄國藩部高加索相接。其耳利穵那格什穵等城。為俄所佔。東境哥蘭森部內。有眉什奚城。即元史所稱木乃奚國。眉什奚之東為哈烈國。一名墨臘。又名亞加業垣。元駙馬塞因帖木耳。遣其子哈魯沙據此城。境宇日拓。漸成強國。明時西域諸國貢使。每序哈烈於首。其後波斯轉強。降為附庸。今又入於阿富汗。而波斯屢起師征之。哈烈求助於英俄乃免。然北境與機哇布哈爾密邇為鄰。恐終為俄人捷足先得也。__波斯之西。為土耳基。其國分二部。東部在亞細亞洲。西部在歐羅巴洲。都城曰君士但丁。建於奧地海峽。扼兩海之咽喉。據二洲之衝要。自古必爭之區。俄羅斯久懷併吞之志。而英法普奧諸國惡其相逼。合從聯約。相與併力拒俄。而保土以維歐洲均勢之局。丙辰年六國公使會盟於巴黎城。俄國兵船不得出地中海。他國兵船不得入黑海。乃近歲普既與俄交歡。法敗於普一蹶不振。奧則自顧不暇。於是從散約解。而土耳基女主執政。國多內亂。俄人得以乘間抵隙。肆其蠶食。英人獨力難支。亦坐視而不能救矣。希臘埃及二國。本土之藩屬。後皆背叛而自立。英與俄屢助之。?袒護同教之民。不欲受制於回回也。然而土國之存亡。於歐洲大局攸關。昔則惡其強而抑之。今則憐其弱而扶之。倘一旦無土。俄人出黑海而與諸國爭南洋之利權。欲求旦夕之安。其可得哉。考土耳基波斯。皆古安息地境。其南之亞刺伯則條枝也。一稱天方。為回教祖國。自派罕默德刱立教門。漸染西域。蔓延於五印度。暨?嶺東西天山南北。一入其教。冥心堅守。百折不回。每七日禮拜。其王為臣民講論。殺敵者授福。死敵者生天。逞刃尋仇。奮不顧身。雖英與俄據有其地。終不能變其教而移其俗也。至若西北一帶。游牧部落逐水草。無定居。皆哈薩克種類。分左右中三部。散處於裡海鹹海騰格里海及額爾齊河兩岸。氈帳毳幕。轉徙無常。其都會曰達奇司丹。曰布哈爾。曰機窪。頗稱繁盛。今皆為俄人所?降。且夫俄羅斯地跨三洲。控弦百萬。挾其詐力。日以開疆闢壤為事。自烏拉嶺以東。曰西比利亞。延袤萬里。直抵黑龍江。俄人不煩一兵一餉。誘而降之。邇來尤極力經營。於中亞細亞西人稱西域為中亞細亞建造火車鐵路。由布哈爾東北。經賽馬爾罕霍罕塔什罕等城。至札木干分而為二。一東經伊犁西境。折北至波那丁司科。順額爾齊河而下。以達於呵木司科。一西經達奇司丹。沿納林河北岸。至鹹海折北而西。至阿林伯克。復分為二。一西南沿烏拉江而至裡海之格昭城。一西北經索麻拉以達於馬司孤部城。此外如窩雅江高加索部內新建鐵路。不一而足。統計俄國境內共有鐵路四萬餘里。六通四達。皆近二十年內所成者。去歲復議增修一路。由俾格什穵沿裡海而南。經波斯哈烈以達於阿富汗。特遣大將高福滿統領重兵。注紮霍罕。南以窺伺印度。東以覬覦新疆。其陰謀詭計。狡焉思逞。夫豈一朝一夕之故哉。同治初年。乘回部之亂。竊據伊犁。得寸則寸。得尺則尺。今欲索還。此豈口舌所能爭者。夫伊犁為新疆精華。北路門戶。俄人實逼處此。終為邊患。及早圖之。興修鐵路。添設電報。乃足以長駕遠馭。保固疆圉。非然者。迢迢萬里。奏報稽遲。轉餉勞劬。雖有知者。亦難為謀。或曰工程浩大。難籌鉅?。吾謂中華財力之富。十倍他國。人民之眾。百倍他國。綜五歲而計之。以驛遞之費。設添電報而有餘。以轉輸之費。建造鐵路而無不足。南北二路。地勢平坦。易於施工。咫見之士。必且聞而怪之。然而古今異宜。世變日新。豈循途守轍者所可與議天下大計乎。因繪西域地圖。不禁慨然言之。以俟籌邊者有可採焉。__　_
論新疆改省|李雲麟|HCJSWXB_RAO_1881|卷八十一兵政十二塞防下|新疆改省。窒礙難行。其說已略具於前。請復條類其事而申言之。郡縣之制。以民為本。今關外山南一路。山玉門安西燉煌。直抵哈密。縱橫二千里內。共有商民二千六百餘戶。從此而西經吐魯番直抵南八城。皆纏頭。無漢民。其北路自巴里坤之鎮西起。經奇古濟木薩追康迪化昌吉至綏來止。東西二千餘里。實有商民不及三千戶。迤西則皆蒙古各旗地界。兩路合計五千餘戶。漢回商戶在內。欲設郡縣。實無根本。不可一也。此五千餘戶。流離失所。並非完善。不足抵內地一縣。而舊設有兩州六縣三廳。亂後已苦官多民少。無可為治。?更添設乎。不可二也。欲徙民實邊。則中隔安西至哈密。哈密至闢展。巴里坤至木壘三大戈壁。皆橫?千餘里。水草缺乏。難以舉辦。不可三也。南路纏頭回非郡縣所能治。不可四也。北路旗蒙各部落。亦非郡縣所能治。不可五也。曠日持久。致北路善後事宜。延擱不能舉辦。不可六也。南路八城。留兵少則備多力分。不足彈壓。留兵多則耗餉難支。不可七也。回疆雖多饒沃。皆戈壁圍繞。零星細碎。無堪建為重鎮者。兵行其地。軍儲就近採買則可行。至其原奏內稱餉項就地取資之說。則斷斷難行。各城纏回。種類紛歧。我朝舊制。每以寬厚綏懷。未嘗有所科歛。尚致日久生亂。驟加租賦。變亂更滋。不可八也。且即橫征暴歛。能得幾何。舊制西北之地。有兵無餉。是為禍根。即甘省論。額征地丁。歲入僅二十八萬有奇。而滿綠兩營。待給於他省之協餉。歲額三百二十餘萬。利弊顯然。試問甘肅之與回疆。孰重孰輕。其利害得失。孰大孰小。整飭內地居民。與辦理荒遐回眾。孰難孰易。若曰回疆膏腴。甘肅寒瘠。則甘境如秦州之富饒。甯夏甘?肅州渠水之利。甲於西北。饒沃雖不如回疆。而廣衍則過之。以封圻督軍務。近復身兼將相者。十有餘年矣。不能興利除弊。以甘省之地。養境內制兵。為國家計久遠。但見挾威倚勢。搜剔各省儲胥。供給楚軍饋餉。坐致海內凋敝。日甚一日。而欲行其說於萬里遐荒之外。將誰欺乎。然則西陲建省之說。亦可廢然思返。不待再計而決矣。_
論馭俄疏|張之洞|HCJSWXB_RAO_1881|卷八十一兵政十二塞防下|奏為馭俄之策。斷宜先修後講。詳籌邊計。以定　　宸謨。恭摺奏祈　　聖鑒事。竊臣於本月初五日。曾上一疏。備論俄約從違利害。　　　皇太后　　皇上既一再下廷議矣。臣前疏之意。要以急修武備為主。竊揆　朝廷之意。亦未嘗不以修備為是。而不免以修備為難。豈非洞見二十年來。修邊一無可恃。遂覺中國大勢。斷不足以禦強鄰。故不免長慮?顧。不得已而至於講耶。臣愚以為無修不能戰。無修則並不能講。及今而修備。尚有可備之兵。尚有可備之餉。尚有可備之人。故就前疏未盡之意。詳晰臚陳。惟　　聖明垂鑒焉。修之之法。曰練兵。曰籌餉。曰用人。練兵如何。首練蒙古兵。蒙古各盟。與　　聖清累朝休戚。與今日中華同利害。雍乾間征討準回各部。均資其兵力。以集大勳。近年各藩無才。日就貧弱。俄人乘機闌入烏梁河。南北受其牢籠。喀魯傖河東西侵為田牧。漸且盡奪膏腴。雜居無限。一旦有事。卡鄂倫博直各虛設。彼將近叩邊墻。　特　　命蒙大臣隨帶曉習邊事文武數員。周歷各盟。體察土謝圖等四項。所居情形息耗強弱。諸五台吉才智高下。縷晰以聞。布告各盟。曉以俄人叵測。意在蚕食蒙疆。激勵所部。講求牧政。簡練成軍。創辦之始。酌給餉需。蒙人以蓄牧為耕鑿。諸多發帑金巿其戰馬。配給邊軍。蒙人得金。我軍得馬。邊軍多馬則兵強。蒙馬易售。則蒙人因富而力強。設俄人內犯。我堅守邊墻。蒙人截其輜重。擊其惰歸。出師必勝。蒙古強。則我之候遮也。蒙古弱。則彼之魚肉也。出入之間。利害不可以道里計矣。其次練西兵。沙漠荒寒。馳驅博擊。南人十不敵北人一。關內之人十。不敵邊外之人一。劉錦堂之軍。名為湘營。實為隴西壯士。關外流入以故所向有功。額魯數種人質性強悍。阿拉善至部內向練有喇嘛兵數千。亦甚可用。若推廣西北各部喇嘛。擇其傑出者。多假以呼圖克圖名號。必能號召約束。執殳前驅。哈薩克雅為俄人所脅。逃出歸化者不少。若令錫綸撫徠此輩。加以訓練。庶湘營之勢不孤。以後屯戍之役。更不煩任調南軍矣。其次練東兵。黑龍江人素甚朴勇。古有滿萬無敵之稱。　國朝名將多產其間。將軍得人。則盡人皆為勁旅。吉林騎匪。盤踞日久。黨類煩多。必欲勦捕驅除。盡空其地。斷無是事。莫若撫之使為我用。免為俄人所誘。轉致多樹一敵。又其次練北洋兵。李鴻章新購子船。頗稱便利。惜為數不多。其價尚廉。似宜向歐州續造數十艘。專派統領分屯北洋大站營口?台三處。一方有警。兩口赴援。伺敵登岸。圍其舟而焚之。敵無歸矣。惟舟師海戰。淮人十不敵閩廣人一。請　飭閩廣督臣擇熟悉海戰將弁數人。招募閩廣精卒。來朝聽用。水陸之備既完。如更密諭曾紀澤結英圖俄。攻必救以掣勢。此●●也。籌餉如何。北洋所需。今有海防經費。新豐所需。本有西●●餉東三省餉項。可于南洋海防經費。或各關提存二成內●●●整朝蒙軍。及沿邊重鎮。如科布多烏里雅蘇臺歸化城●●●●口諸處。雖係次衝。如從容佈置。亦須增兵增餉。竊思●●●●●津防西征兩軍外。現存不下數百營。節腹省之需縻。即可供邊軍之騰飽。__擬請　　敕下各督撫酌量裁撤。大約汰四存六。此外若倍征洋藥稅。歲可得數百萬。酌提江廣漕折運?。亦可得二三十萬。整頓淮綱。但能專杜商私。所得亦不下數十萬錢。●地上。得人斯理耳。用人如何。蒙古部當以蒙古王率之。科爾沁親王伯彥諾謨世篤忠貞。廉朴勇敢。若令其總統各盟。副以大臣分防烏里雅蘇台庫倫兩路。當能遠追超勇。親王策陵之英風。近從忠親王僧格林沁之餘烈。劉錦堂前敵大將。若假以重權。則兵威益振。錫綸現●塔爾巴哈台為極邊。張曜備科布多為後路。均宜重其任。厚其兵。裕其餉。使之軍相為犄角。則俄馬不敢西牧矣。至東三省內撫外攘。斷非長才不辦。現任各將軍才皆不逾中人。恐不足以備緩急。可否於京外大員中遴選數人。特降　　諭旨。令將經畫關東方略條議以聞。就中察其實有條理。器宏志壯者。授以東方之任。若夫綜覽九邊。指麾諸將。一如問耕問織。當責素習之人。似宜密　　諭左宗棠將各路戰守機宜。明白條上。設異日俄人敗盟。必開兵端。即令左宗棠別荐老成。屬以隴事。而身自來朝入閣。以備廟堂諮訪對策。亦無不可。昔范仲淹自請行邊。識者以為措置西事。當在中書。可見運籌決勝。不在自將臨邊鎮一方。何如策全局乎。其籌餉事理。尤在度支得人。侍郎閻敬銘長於棕核。理財有效。朝野咸知。今雖養病山居。並非篤老。閻敬銘之心。何嘗一日忘天下哉。蓋蒙　　溫旨宣召。動以時艱。諭以大義。該侍郎豈忍堅辭。得閰敬銘以理度支。　朝廷當不復憂饋饟矣。此外文武之才。儲備宜嚴。擬請　　故李鴻章左宗棠切實荐舉。以備錄用。邊才本屬專門。方今京外通獘。冗員多而真才少。不索何獲。不學何能。即如李鴻章左宗棠等。若非中原多事久歷其間。其才何由而成。何由而見。伏望　　敕下各部堂官。各省大吏。就屬員中訪其志氣可造之人。有願講求邊事者。即行奏請發往東西兩邊。以資練習。隱逸未任者。亦許一體列荐。數年之後。人才輩出。安知不更有駕李鴻章左宗棠而上之者。何至今　朝廷東顧西瞻。興不得頗牧之歎哉。出使絕國。漢有專科。必如陸賈之辯。蘇武之節。傅介子陳湯之權略。常惠班超之勇。方稱斯職。並請　　諭令疆臣。亟為物色。備得人之選。庶可與謀臣戰士。相輔為功。有備如此。可以戰矣。然臣知　國家之意。非欲戰也。必實有戰心。實有戰具。而後可以為講之地。則請更籌餉法。一曰責以義。自我　　聖祖以來。與俄國久通盟聘。不以藩屬畜之。並不以外夷目之。我兵圍雅克薩城。俄人窮蹙。　　聖祖不忍舍而弗攻。前有徐光文之碑。後有察華那之案。載在盟府。炳若日星。是我之有德於俄一也。迭次所獲羅剎宜番等百餘人。不加誅戮。賜居京師。偏為佐領。是我之有德于俄二也。　　世宗時俄國官往來學。于是建俄羅斯館。立俄羅斯學。學醫則遣蒙古醫往。學喇嘛經典。則遣託波番往。是我之有德于俄三也。哈克圖開關互市以利俄商。縱茶黃出口以活俄民。乾隆間渝盟犯禁。我　　高祖如天之度。不加以兵。因其悔罪。仍許通商。是我之有德于俄四也。俄不知報。咸豐八年。乘我方有兵事。紹奕山而壞我烏蘇里江東之地五千里。又誑我沿邊常往卡倫以外之地萬餘里。　　文宗念舊盟。重鄰邦。憫兩國生靈。因而?之。環海四洲。莫不以俄為曲。今又乘我　　天子?齡。邊事甫定。挾小惠以邀大利。俄之君臣。獨不畏懼不祥之咎乎。__二曰折以約。陸路通商不便。原許酌商。不得節外生枝。則有咸豐十年之續約第十四條在。有緊要防礙之處。尚未限滿。立即議改。則有同治八年改定之約第二十二條在。界碑永無更改。他地亦不侵佔。則有咸豐十一年續約第一條在。邊界既定。登舟繪圖。兩國永無此疆彼界之爭。則有咸豐十一年之約第九條在。京城哈克圖一處。公文准用台站。站費兩國共之。今云在蒙古山南北地方行路寄信。概用台站。新約有。舊約無。准設領事。只向伊塔喀三城。今又增烏魯木齊六處。新約有。舊約無。入邊道路只哈克圖。近邊馬頭只張家口。今又取道關隴以達漢口。新約有。舊約無。松花江行船至伯都訥。與沿江一帶居民貿易。新約有。舊約無。俄人來路向出北道。尚免西防。今科布多過歸化城運貨。前往天津。新約有。舊約無。蒙古貿易。或準或不準。今忽以中國蒙古並蒙古各盟。已設未設官之處括之。新約有。舊約無。不納稅者。向只兩國邊界百里為然。今已在中國蒙古地方關外。天山南北。概不納稅。新約有。舊約無。通商總制。向完正稅。今云陝甘漢口不納子稅。新約有。舊約無。交易原須兩利。華商豈可偏枯。今云准以貨物扺帳。新約有。舊約無。通商洋人帶兵器一件。未言火器。查洋鎗洋炮火藥。均係禁物。今云人帶一鎗。新約有。舊約無。領事官向止烏地方官平行。自不得與　大憲抗禮。今之領事。與　大憲往來用信函。會晤用友邦禮。新約有。舊約無。就臣所指駁者。固已如此其多。其他或自相矛盾。或影射欺蒙。若總理衙門更換各國條約。參酌比例。並撿俄國歷歷照會。逐細推求。可駁者更復何限。以此詰俄。俄其何辭。三曰怵以勢。俄人懾於意。箝於口。善矣。若猶不聽。則請說之曰。俄逞威貪利。將謂中國仁讓不能勝也。我守已固。我軍已怒。閉關絕茶黃不出。東結混江思歸之愚民。西收哈隡克布魯特反正之舊部。俄西犯則我以一將襲尼布楚。東寇則我以輕騎破浩牢。俄人萬里孤軍。長城前。戈壁後。士卒疲芻糧絕。俄軍必敗。即或用軍不克。我力不支。則我猶出萬全。擲孤注。西委阿里以賜英吉利。使之越裏海以取士爾扈特舊牧地。東捐台灣山後以賜日本。使之後庫頁島以斷東海口。激土耳其以宿怨使仇俄。口耳曼以重利使往俄。興連禍結。俄之精銳渴於外。俄之亂黨起於內。恐彼得羅堡同都。非俄之有也。俄人自命大國。比年收納難民。代采軍糈。其心久頗欲巿義沽名。今見我有備。而又參理勢。兼剛柔以動之。蔑不難矣。至使臣緩急變通。則當東更求操縱之法。或新約不許。而增費??之數以事伊犁。或新約不許。而令左宗棠畫窮邊荒邊無關要害之地數百里與之。使盡歸伊犁。山川要隘。是我棄一石田而得完伊犁也。新約不許伊犁不歸。則令歸我罪人白彥虎。我仍以償?酬之。此一役也。俄有所得。既足以戢戎心。我除遺孽。亦足以存國體。此三者為奇兵為活著。臨事相機。是在使臣之善應矣。__總而論之。修為主。講為輔。操縱為變化。我苟無備。俄人知我之虛矣。肆其恫喝。雖有辨士。將為得言。言亦不信。然修備之道。並非　朝廷頒一詔書。彊使辦一復奏已也。竊念自咸豐以來。無年不辦洋務。無日不講自強。因洋務而進用者數百人。因洋務而縻耗者數千萬。冠?之使交錯於海邦。巿舶之司日增于腹地。屈己捐愛。將圖待時。事關三朝。積弱如故。一有俄事。從違莫決。搢紳束手。將士變色。即號憂國。持高論。亦徒吁嗟嘆息。而不解知其所以然。泄泄悠悠。委其憂於君父。今猶中興時也。不知十餘年後。又何以處之。有七年之病。而不畜七年之艾。此古來志士仁人。所為扼腕而飲恨者也。伏念　　　皇太后　　皇上自今日始。君臣上下。臥薪嘗膽。戒酖毒之安。惕肘腋之患。專心以求賢才。破格以行賞罰。如有仍以含垢姑安養晦縱敵之說進者。一切斥勿用。然後修備始非虛文矣。昔者晉至失德。苻堅恃強而伐之。渡淮而堅滅。宋無改政。完顏亮恃強而伐之。臨江而亮亡。天眷所在。雖偏安之朝。猶足以勝強敵。?以　國家德澤之深。疆域之廣。物產雜出而未窮。人才雖稀而未盡。謂修德修政。竭禹跡九州之全力。而不能與一鄰國抗。殆亦數千年來。史冊所未有也。_
河內至富春道里錄|徐曉山|HCJSWXB_RAO_1881|卷八十七兵政十八蠻防下|諸書所載道里皆在越南未遷都之前或詔命所至或用師所攻皆指安南交州立言交州今河內省也迄今遷都於富春國號越南故再由河內以至國都詳紀地名以備考覽其國向來道路不計里而計尋因其俗以記之可合里數核算大率自河內之文亭起程至富春國都吉行十八日共三十六官程三十萬四千六百九十九尋經興安省東安縣之東上站邯上社至東俸站厚俸社又至興安省之興舍站安舍社又入南定省城南潢站歷南隊站同隊社又至甯平省過城邊之甯多站多枚社城內亦可宿另有一道由河洄　河富　河瑞　河安　河忠　至甯平省城亦是六站程計七千一百七十三尋所謂首六站也以下單列以便觀覽　甯平之捄音搆椅也林　奉吏音滃歷列水急也小渠也　館巴三風方音巴翁巴三三也風方方正也　捄安　助市音蔗倭助市墟也魚網也可宿　館枚　館山京音盈小山也　篤艷　甯遊站古迄社屬安謨縣境自此至屯口扁音扃山名土石交錯林莽叢雜常有匪人截?者由甯平城至此七千二百九十三尋　館米召音趙粥也　黑炎音忍一里也拜天上音?天上也　殿木兜音悠桑樹也　甯平巡守　三?山中山最高為清化甯平之界山連神符海口有碧桃洞不可暮行　魯妒音搦魚筍也　崇珍祠祀奉柳杏聖母云係前世國王之女成仙者　館木兢音岡樹名也　屯口扁扁山社清化巡守　貢渠光明社此處可望見嘉苗殿__清和站號宮渠有館舍有渡接大連津右對(元)同飛來寺香谷音康山洞也蝔音?蝙蝠也山京音盈?原地名光朗社係宋山縣界以貴鄉免役故站夫用山高隴社鄉民由館米召音趙至此九千八百三十三尋　平和橋有土山名九嗕又有石山名金甌宋山山永祿山相對峙立　助市蔗檜金甌社宏化縣境可宿　大連渡津次可宿舊大賚即閏偽也餘也胡所居之地南面槊山是鄭棟故里亦有直渡一夜可達楊舍江名曰渡貞　館浮沙　里舟皿即盤字山助市蔗椰錦羅社可宿　館毛__清山站美化社屬宏治縣號宮貞自平和橋至此九千一百九十二尋前有渡江上有象頭山東又有龍頷山九十九峰相傳有白鶴?飛九十九鶴集九十九?其一鶴(元)即飛字至清化省壽鶴社堪輿家云九鶴?飛是也楊舍江即貞江　館定香　捄搆鶴　館蹤　助市營楊　布彳米亍衛字社前國玉黎灝故里前有江橋名曰龍橋　旁有金童山遙望之頭青面白堪輿家云玉女朝前金童拱是也又有一山如象之上析為兩係唐交趾都護高駢所鑿　清化省附郭東山縣舊在楊舍後移於此號鎮鶴城　館密山　助市布彳米亍衛可宿　館庵　館橛音刮扁也多賣扇者故名　館劉彳米亍衛__清泰站泰來社號宮甓屬廣昌縣自楊舍江至此九千二百九十二尋　館竹館茹音牙家也儔土語儔娼也　屯石多石截音笞截石多石頭路也石截路狹也兩邊山立中有狹路　渡湖玉甲社玉甲江面三百尋近海口風靜波平乃可渡　館韓　土罷土音拜朽土罷沙洲也自此至館占鳥音占鳥雀也林莽叢生多匪人宜慎　館助市蔗庫__清舍站號宮囂今為靖嘉府治由館竹至此八千八百四十尋路少居民多匪人　?香谷音康本名天成　館囂　館占鳥　土山屯多沙礫　捄搆茶　館土為　聖母嗣前有江蜿蜒如龍　清科站號宮科可宿自?香谷至此八千八百零四尋　館同和有山名更仙　屯鼻每木葉音妹爺鼻每鼻也木葉住宿也　屯館米召趙清化省巡守　音襖喚狗聲也甕兩山對峙中有狹路由此至館枚多匪人　冷水溪清化乂安兩省界水最毒多猛獸　助市蔗黃枚有渡　岸樁地皆赤土山多松__安?即瓊字站?花社屬?瑤縣號宮垣赤祝自館同和至此一萬零二百八十一尋　館回　助市蔗瓢完厚社有市可宿村旁有二山堪輿家謂平地樓臺還朝科宦有路通葵州七總下乾海口為商賈往來之區　捄搆戛　館米丙音丙餅也黃莊社　館旅　　館木兢岡__安壘站有舊壘明人屯兵於此故名號宮齋屬東城縣自館回至此六千一百七十四尋　仙里渡土名渡蓬仙里渡今演州府治可宿　館虫芻音戳蚌也沙洲多蚌殼故名有市　白龍崗鼻每鼻壬山?林莽叢雜自至此山京盈鐵俱行山?多匪人殿公鳥音公孔雀也有祠社祀蠻神涇楊王旁祀女神名媚珠土人事之甚恭山多孔雀人不敢犯自此至捄禁雨後泥淖難行山京盈鐵一溪黑水唐高駢為都護府所鑿多鐵山故水黑甚毒　天威港相傳雷震遂闢而為港故名　核椰堆　渡求禁嚴社為興元縣治江面?五十三尋地多毒草　聖母祠署黃社　山內音餒山也頭?為音威象也有土山形似象首故名__安溪站金溪社號宮楣可宿自殿公鳥至此七千八百一十五尋自此至宮?皆平垣　館行　殿會過此有市?　館蓮金元雲屯社可宿前有二路一達乂安一達勇?乂安省城號鎮泳城邊有九曲江舟行一日夜可至河靜省戶渡水路遲不若陸路之速__安?站安?社號宮?近連省城可宿自館行至此九千三百三十尋　渡瀝有橫渡亦有直渡可達渡制陸行亦便江南面有鳳凰山九十九峰屬宜春縣境山有寺又有石床相傳仙人在此得道飛昇　助市蔗檜音貴新也　助市制渡渡制三制社　土罷拜桲音物沸也地近山川__靜遼站號宮橑乂安河靜交界之地自渡瀝至此九千五百八十九尋黎濬時循吏御吏裴搶虎善?獄築石堰利農有祠祀之在度遼社　助市蔗遼地產茶　館棟　研江渡瓜牙社屬河靜省石河縣可宿　助市蔗研此處吳姓是望族　渡茄來舟皿即盤字社　館巴三巴江扶越社有二__靜丹站丹制社號宮巴三巴江自助市蔗遼至此九千二百四十尋　助市蔗耒其音隔耕田也︺玉田社善造酒　我司音打四達也附近河靜省　大奈屯號宮禁值有城可宿　河靜省　大奈渡過渡即奇英縣舊號奇華　館庫__靜溪站石溪社號宮那地多溪澗自助市蔗耒其隔至此九千九百六十九尋零二尺　館會雲?可宿　渡戶　館鳳凰有市落川渡即渡館路　嵩落　館下此處岡隴沙磧甚遠甚寂　宮?為威路在山?多林莽　館篤__靜樂站有樂社號宮?為為黎氏飼象之所象?猶存自館會至此九千九百六十一尋　館下下館社可宿　海郡公祠　館金篤音嫋小坡也土篤字同　殿嘲有祠祀黎氏舊臣虎威大將武石舟皿盤以為福神土人事之甚謹　助市蔗嘲遇雨不可行__靜沙站磊音戾水中多石沙社號宮營黎氏時有兵屯守故名今為河英舊名河華府治可宿自館下至此九千六百七十四尋自此以前路多山洞藏匪人　天擒山明兵擒胡李犛於此故名　智水溪清淺可涉　石舟皿盤溪號館石多荅以下無宿處　鹹水溪橋　大號館黎阮二氏相拒登山舉火為號故各地多猛獸毒草　助市音蔗字貢榔　狀元祠神投社黎氏時黎廣力即德字黎廣意兄弟二人皆中狀元有祠祀之云__靜神站神投社自天擒山至此九千六百七十四尋自此至橫山多毒草林莽惡獸毒蟲山洞澗水湍急　館鼻每妹刀有兵屯守過者須投遞呈狀地連海岸橫山號岧昂自梁山至此重山?嶂橫當海門甚高山南七百七十二級山北七百九十一級捨此別無路至國都其國之一險要也　聖母祠在山南下祀柳杏公主　館泳永山社道左是海口右沿山行多阪峻小溪　奉滃?在海旁有山有寺__廣祿站天祿社號宮洊音元水淺不疏也可宿自館鼻每刀至此九千一百六十四尋　助市蔗洊元屬布政州山澗陡絕樹多石險海潮聲如雷有市為南北交會之區多賣烏賊魚與海?者　館庵　景陽渡號渡洊元館廊程　助市蔗巴三巴屯　渡瀧爭音英茅也水面廣二百八十三尋外通海門即風字世力即勢字稍起波浪驚人其國以為天限南北之境臨晨波平方可渡自此以南婦女衣皆純白其幗以小帶束之垂於背後以為?__廣溪站蒲溪社號宮瀧箏自助市洊至此七千零四十尋路多沙過江底驛沿海岸沙中行　土罷拜曳音?長也沿海岸沙中行　石多荅巳音銳一步行過也海門大小石環立春日水漲移行山上山高石險難行里和館近市婦女以椰油塗髮為?多商賈頗繁富可宿　里和橋長一百洞高八十六級__廣?驛蒲溪社號宮迍有市地多白沙自土罷拜曳崖至此七千八百六十二尋　助市蔗迍安老社可宿過此二里以前至館箠路多險峻難行　福祿江清淺可涉　助市營?音歪瓦也止安市附近多嘉苗外庄國王之私庄也可宿　館木耒音最木有枝也　館核椰　館土磊音歲沙石也二處皆無可宿處　壘北木音?柴也扶舍社黎氏臣昭武候所築上自兜鍪山下至日麗海門以為防守之所__廣甯驛鎮甯社號宮同海自助市迍至此七千八百六十尋　廣平關號同戲過關須遞呈祠驗文憑方能過有兵屯守與廣平省城相連砌石為城自此至海門一帶盡是沙堆直接兜鍪山　廣平省城　長板橋自廣平關至同海江有兩長橋。抵錫羅社　土郡候渡延安社此江甚?中有沙洲多蛤蚌殼有祠國人事之甚謹　助市蔗武舍屬麗水縣境有市至館吉一路皆白沙難行　助市蔗營邁十音悔十也黎氏屯兵於此號十奇屯　館土?音棍梅邊沙也木兜音悠柔樹也有市可宿__廣舍驛石舍社路多沙難行自廣平關至此八千九百廿四尋　館外　助市安定安定波月等社仕宦族多居此前至海門號舉力松舉力越少飯舍無宿處　助市蔗改音改織也可宿　土罷拜吉__廣祿驛鄧棣社號宮扶路皆林莽沙石難行自館外至此九千八百四十尋　館吉沙多難行　館蓮內水蓮社俗傳社有大湖蓮不植而生有社長廟昔黎灝征占城欲開港以通水道社長陳其謂沙噴不能成港灝怒斬之既而果塞灝悔宜祠祀中　館蓮外自此至館下淇多灌莽沙石難行　館孛水蓮下●今生成石佛寺今廢一帶荒莽多虎狼　館使館下淇界連廣__治道可宿淇村富長社　土罷拜沙龍通兩沙洲堪輿家謂國都左龍之應__治立驛號宮茹牙胡自此至館土篤皆平田自館吉至此六千七百六十六尋　嵩音董山林洞也茹牙胡春媚社胡季犛此處人灌莽極目有渡名渡茹牙胡舟行二十半可至國都不易行不若陸路之便歌曰女音曳記意也女奄音研女子也英哥兄也拱悶無音侮玩也事音赦懼怕也嵩董茹牙胡事破三江曰例音雷今日也?音大業已也汫音幹水淺也嵩莆茹牙胡官內囋禁嚴　破三江地近海門　館山刀音弔山高也囂珠瑞可宿　明良渡有市　助市蔗辰利__治高驛高舍社自嵩董茹牙胡至此七千六百零六尋三尺　館土篤嫋高舍社椰門山頗高館在山上　助市蔗捄搆河上社可宿　館驛山__治安驛號宮崇安樂社屬登昌縣自館土篤嫋至此九千四百四十三尋　渡釣釣鰲江　館石產　渡來福　館吉　祿全江　愛子橋近愛子江　館福?　嵩董土?棍旗沙洲　渡石多荅翰石翰社水極清　廣治省今改為道界連海陵縣__治舍驛立舍社自渡釣至此九千四百四十尋渡戎　　館羝過此二里有延生市可宿　嵩羝灌莽極目　館几延為海陵縣治有市　渡石多荅　渡()梅音海髮落也界香茶縣屬承天府　良田治__承?驛?川社號宮()梅海屬廣田縣自渡戎至此七千七百七十五尋　助市蔗爐()梅海可宿　?江　嵩董吉　嵩董?　嵩董茹牙奴音木弱飽也路皆沙宜早行　館扶宅　核旁　館營　嵩董捄搆?路皆沙__承安驛上安社號宮捄搆坦自助市蔗()梅海過二里至扶宅社又至高驛墟路甚遠多沙難行自渡戎至此七千三百二十尋零一尺宮富屋可宿　渡富屋　館清?　館邾　助市蔗六初　北亭　六初橋　西北門　助市蔗我司打承天府　國都富春省屏山香江俱在城南自宮富屋至國都四萬六千三百四十九尋零二尺疑有?計一尋作八尺共一百五十尋視中國為一里由河內至國都只得二千零三十一里有零又北至憑祥土州界四百里其南圻由富春至廣義三百六十八里有零田富春至河仙四千里有零共驛路七十三站合長三十一萬五千四百四十五丈四尺九寸皆係後來兼併占城真臘各國地使軺未經其驛站及所經各小地名另待查注__　　補錄承天南北驛路__自承天以北共七十站驛路長一十八萬八千四百三十六丈七尺二寸每站合二千六百九十一丈九尺五寸三分有零扣算得三十四里七分有零共計合二千四百三十一里__自承天以南已安七十三站尚未盡足驛路長三十一萬五千四百四十五丈四尺八寸照北里扣算合四千零六十九里五分__自承天以北沿海汛口四十八所__自廣南以南沿海汛口八十九所__　_
越南地輿圖說序|盛慶紱|HCJSWXB_RAO_1881|卷八十七兵政十八蠻防下|初余於書肆中得一斷爛冊子紀越南郡國州縣山川物產略具頗與中朝搢紳爵秩書無甚差異然詳[北](比)圻而略於南圻如最為著稱之農耐柬埔港口書中皆不載嘗以為恨置高閣久之光緒初元越南修貢於　朝道經湖南余適備員知府奉長官文書充護貢官與越南陪臣詩酒往還迄兩月之久中間嘗與講論彼中風土形勢險要其陪臣輒若危苦惕怵欲吐仍茹不肯竟其說余亦愀然未忍苦於索求以傷其志意但於酒酣耳熟旁推側證時得其三四而已今年春夏以來臥病長沙寓邸日閱海上報見法夷肇釁越南竟欲乘危侮弱披而有之越南我屬國也歷代臣事於今不絕且為我南服屏藩門戶之所託勢不能坐視束手晏然苟一日之安彰彰明矣宋太祖有言臥榻之側豈容他人鼾睡唐清河客李萼為書說顏真卿曰清河去逆?順奉粟帛器械以資公公乃不納而疑之僕回轅之後清河不能孤立必有所擊託將為公西而之強敵公能無悔乎真卿大驚以兵六千送之方今　朝廷焦勞慨然思奮神武綏南服而二三大臣意必有真卿其人決機應變為審籌其後者苟為不然時會一失無可救挽異日之憂恐不僅在法夷而在越南矣其患豈可量乎不佞人微望輕無所表白何能毫末裨於時局而食毛踐土發憤幽憂聊以所聞參攷眾說輯為是書詩云他人有心予忖度之他日有起而應越南之求者於形勢險夷用兵方略或有取焉是則野人芹曝之微志也已_
越南道里錄節輯顧景[範](范)讀史方輿紀要|盛慶紱|HCJSWXB_RAO_1881|卷八十七兵政十八蠻防下|入交之道凡三一由廣西一由廣東一由雲南由廣東則用水軍漢以來皆行至廣西道宋行之雲南道元及明始開廣西道亦分為三從憑祥土州入者由州南關隘一日至交之文淵州坡壘驛復經脫朗州北一日至諒山又一日至溫州之北險徑半日至鬼門關又一日經溫州之南新麗村一日至保祿縣半日渡昌江又一日至越安縣舊作安越之南市橋江北岸　一道由思明府過摩天嶺一日至思陵州過辨強隘一日至祿平州州西有路一日半至諒山府若從東南行過車里江此江乃永樂中黎季犛堰之以拒明師後偵知其堰處乃決之以濟師一日半至安博州。又一日半過耗軍?山路險惡又一日至鳳眼縣又分二道一道一日至保祿縣亦渡昌江一道入諒江府亦一日　至越安縣之南市橋江北岸各與前道會　其自龍州入者一日至平而隘又一日至七源州二日至文蘭州平茄社又分為二道一道從文蘭一日經右隴縣北山徑出鬼門關平地四十里渡昌江上源經右隴之南沿江南岸而下一日至安世縣平地至安勇縣又一日亦至越安縣之中市江北岸　一道從平茄社西一日半經武崖州山徑二日至司農縣平地又一日半亦進至越安縣之北市橋江上流北岸市橋江在越安縣境中昌江之南諸路總會之處隨處皆可濟師一日至慈山府又至東岸嘉林等縣渡富良江以入交州__雲南亦有二道其一道由臨安府蒙自縣經蓮花灘入交州之石隴關下程瀾?循洮江源右岸四日至水尾州又八日至文盤州又五日至鎮安縣又五日至夏華縣又三日至清波縣又三日至臨洮府洮水即富良江上流其北為宣光江南為沱江所謂三江者也臨洮二日至山圍縣又二日至興化省原作府字即古多邦城自興化一日至白鶴神廟三歧江又四日至白鶴縣渡富良江　其一道自蒙自縣河陽隘循洮江左岸十日至平源州又五日至福安縣又一日至宣江府又二日至端雄府又五日亦至白鶴三歧江然皆山徑歌側難行其循洮江源右岸入者地勢平夷乃大道也廣東海道自廉州烏雷山發舟北風順利一二日可抵交之海東府若沿海岸以行則烏雷山一日至永安州白龍尾白龍尾二日至玉山門又一日至萬?州萬?一日至廟山廟山一日至屯卒巡司又二日至海東府海東二日至經熟社有石堤陳氏築以禦元兵者又一日至白藤海口過天寮巡司南至安陽海口又南塗山海口又南至多魚海口各有文港以入交州自白藤而入則經水棠東潮二縣至海陽府復經至靈縣過黃徑平灘等江其自安陽海口而入則經安陽縣至荊門府亦至黃徑等江由南策上洪今號平江之北境以入其自塗山而入則取古齋又取宜陽縣經安老縣之北至平河縣經南策上洪之南境以入其自多魚海口而入則由安老新明今號先明二縣至四歧?洪江至快州經鹹子關以入多魚南為太平海口其路由太平新興今號先興二府亦經快州鹹子關口由富良江以入此海道之大略也交州之東有海陽荊門南策上洪下洪今號?江順安快州等府去海不遠各有支港穿達迤邐數百里大艦不能入故交人多平底淺舟以便入港云_
上都察院條陳光緒三年正月二十八日|廖連城|HCJSWXB_RAO_1881|卷八十三兵政十四海防上|為敬陳管見。?懇據詞代　奏事。竊上年四月間。舉人呈遞海防策圖。蒙　大人於二十三日代　奏。本日軍機大臣奉　　旨。都察院奏江西舉人廖連城呈遞海防策圖一摺。著該衙門咨行李鴻章查核是否可行。酌量辦理欽此。仰見　　聖懷謙挹。邇言必察至意。舉人幸逢集思廣益之　朝。苟有所見。理合詳悉敷陳。以備採擇。謹條列其事於左。__一請嚴禁市設煙館。俾匪徒無處鉤結。以散奸黨而弭內憂也。自古天下之變。每始於教匪。如漢之張角。晉之盧循。元之劉福通韓林兒是已。我　朝乾嘉間。教匪生事蔓延數省。道咸間。粵匪洪秀全等竊泰西天主教之緒餘。竄踞金陵。為禍尤烈。教匪之害。昭彰如是。而今日之可慮者。又有哥老會匪。哥老會匪者。初出鄉勇應募。結盟殺賊。約以同生同死。及賊平散勇。而其黨不散。時思蠢動者也。此等久歷戎行。較教匪更為凶悍。究之教匪與會匪。往往串合為一。近日教匪生事。未有不先邀集會匪者。夫教會二匪不同道。又散處東西南北。其得串合為一者。實由煙館夥聚而然。即如同治六年湖南瀏陽會匪竄入萬載。經舉人團勇截剿。生擒逆首姜本致。供稱係與萬載教匪易細楊時孫等。在某處煙館商定起事。是煙館非?奸鉤結之所乎。方今督撫大臣深以教會匪徒為可慮。檄屬嚴行保甲稽查面生不識之人。辦理極為妥善。而上年安徽等省。猶時有匪徒竊發。見諸　奏報者不一而足。則由市有煙館之易鉤結也。蓋保甲既行。匪徒自不敢聚於鋪戶中。惟煙館則無論何人。俱得屯聚。聯床吸食。一見如故。土匪鉤引外匪者在此。外匪串通土匪者在此。即遠方匪徒謀不軌而探虛實者亦在此。且忽往忽來。忽聚忽散。保甲難以稽查。而煙館之設又日見其多。大縣約有一二千間小縣亦有數百間。?列各村。而城內為最。故匪徒雖相隔數千里。而呼吸相通。直同一室。如此而不生事者。未之有也。夫道光以前。匪徒之結黨者。以保甲之?也。咸豐以後。匪徒之竊發者。以煙館之多也。此今日之內憂也。欲弭內憂。惟有嚴禁市設煙館。著兵役查拏。保甲綑送。嚴行懲辦。如某保甲內有暗設煙館。保甲長隱匿不報者。一經官長查明。兵役拏獲。將該保甲長一併懲責。如此則奸人不敢設煙館。匪徒自無處鉤結。其黨可離。其謀難合。其禍可?消於未萌。此曲突徙薪之計也。又止禁設煙館。不禁吸煙。仍於中外通商之議無礙所有舉人請禁市設煙館緣由如此。__一請於雲南等省。新立洋人埔頭之處。移兵備道坐鎮。以安民教。而固和好也。上年總理各國事務衙門張貼告示。禁止民人傷害洋人。仰見　國家柔遠至意。第思民人之傷害洋人。每自洋人之侵陵民人始。曩者四川天津之案可見矣。洋人之最犯眾怒者。莫如教堂。大凡左道邪說。皆以其教詐財。惟洋人獨以財行教。一貧民入教。每歲予以十餘金。而讀書識字之輩。每歲輒數十金。夫其所以賄誘而不吝者。此其志豈可測耶。內地奸人一入其教。便膽大妄為。欺陵百姓。不畏官府。以為吾洋人也。何甘受地方官之約束。夷酋亦以為此吾洋人也。何可受地方官之約束。地方官亦以為此洋人之黨也。恐持之太急。啟釁洋人。且隱忍而不敢嚴行約束。命盜鬥歐之事。民教交涉者常多。而辦案者礙難直道而行。民人有妨損於夷教者。地方官皆盡法懲治。從無輕縱。至夷教之有害於民人者。夷酋則多方抗匿。而地方官無如之何。故夷教之侵陵日甚。而百姓之憤恨日深。倘率此不變。一旦憤恨之氣。積極而發。千萬人頃刻而集。雖地方官有不及阻遏者矣。英國馬嘉理前在雲南被戕一案。使臣威妥瑪以為責其既往。莫若保其將來。此不為無見。然保民番將來不傷害洋人。亦宜保夷教將來不侵陵民番。若夷教之侵陵不止。則民番之傷害難禁。欲固和好。在彼此均無侵陵傷害。欲彼此均無侵陵傷害則恃有妥幹大員以彈壓之。嘗見教堂之在省城者尚屬安分。有大員彈壓也。教堂之在州縣者率多犯法。無大員彈壓也。今雲南等省設立洋人埔頭處。計莫如移兵備道坐鎮其間。一則彈壓洋人。使不敢侵陵民人。一則彈壓民人。使不敢傷害洋人。遇有民教交涉案件。一以　國法處之。無稍瞻徇。庶民教相安。而中外之和好可久矣。所有舉人請於雲南等省新立洋人埔頭之處。移兵備道坐鎮緣由如此。__一請設臺灣水師提督。添練水勇三千。以鎮海夷。而為東南五省犄角也。竊查臺灣幅。南北約三千里。東西六百餘里。內濱於廣東福建浙江江南山東五省。外羅以數十餘國。東則呂宋琉球紅毛暹羅柔佛大年占城六昆。西南則交趾。直西則麻六甲咬叭啞齊英圭藜荷蘭大西洋。北則日本朝鮮。直接盛京。皆一帆可涉。遠者不過旬日。近或旦夕而至。誠東南五省之藩籬也。順治十八年。鄭成功僣王其地。窺伺南北。侵犯閩浙江南。及其孫克塽。二十餘年之內。海疆不靖。蓋天生此土。劃分中外。曲抱東南。四通八達。故鄭氏得之。足為五省之患。然自滅鄭氏而郡縣之。迄今多歷年所。每海疆有事。皆內地之兵自平之。而未嘗得臺灣援應之力。且非惟不能援應內地。即臺灣有事。亦每待內地大兵以靖之。此豈其形勝之不足恃歟。抑兵力未厚。無以成重鎮而揚威武也。按臺灣有總兵參將。未設提督。額兵雖有七千餘名。地廣而分布之。則見少不見多。保守本境已難。豈能保障東南五省乎。前經兩江督臣沈葆楨奏將福建?撫。移駐臺灣半年。已奉　俞允。近閱邸抄。侍郎臣袁保恒奏請改為臺灣?撫。得　　旨交該衙門議奏。仰見　　聖慮深遠。慎重邊防至意。舉人伏思臺灣野沃土膏。又為海中形勝。狡黠之夷。無時不在涎貪。若稍有?忽。致他族偪處。則東南五省。後患無窮。為天下大局計。似宜更設臺灣水師提督。添練水勇三千。時時出洋巡邏。查海道。習水戰。俾成海上雄師。外可以震?諸夷。內可以保障五省。蓋臺灣之氣勢成。斯五省之藩籬固矣。即或有海國鴟張之寇。竄入內江內河。而臺灣水師足為援應。內地之兵扼其前。臺灣之兵鈔其後。前後夾攻。勢無不克。海疆之鯨可殲。而　國家之聲靈益振矣。或謂增兵則增餉。當經費支絀之時。驟添三千兵餉。何以給之。然舉人亦嘗慮及此矣。臺灣既添三千兵。則內地之兵。可以汰去羸弱。且兵愈汰則愈精。愈精則愈強。雖少兵不啻多兵。即以汰兵之餉。為臺灣增兵之餉。則兵增而餉不增矣。所有舉人請設臺灣水師提督。添練水勇三千緣由如此。__一請濱海七省整飭海防。使萬全無患。以待暴客而固金甌也。竊維通商島夷。多至四十餘國。族類各殊。其心必異。制馭之道。總以海防為先。海防密。則夷人息其窺伺之謀。而和可恃。海防?。則夷人長其覬覦之志。而交不終。今日之域中視海防之?密為安危。其可不加意整飭歟。整飭海防。其策有五。一曰募善泅膽勇以便用奇。二曰製平原戰車以備陸戰。三曰築壘駐兵以護?臺。四曰教習用?測量法以期必勝。五曰講明攻擊海船法以期必破。所謂募善泅膽勇以便用奇者何也。軍旅之事。有正兵必有奇兵。?夷船堅大。非火攻不可。火攻非用奇不可。善出奇計者。不測如鬼神。或暗送水雷。至夷船下轟之。或夜挨火舟。釘夷船木上焚之。或當正兵攻打夷船首尾時。使奇兵駛火舟。從兩旁入。皆半身在水。挨槳以行。使身低而?不能及。一經攏近夷船。即將火船釘在夷船木上而燬之。若是者皆藉善泅膽勇以成功。僅善泅而無膽勇。不敢挨近夷船也。有膽勇而不善泅。不能挨近夷船也。往者福建之役。夷船泊於南澳。督臣鄧廷珍以所募水勇。佯作商舟。乘無風攻之。而焚其帆索。傷其柁師水手矣。粵東之役。官軍失利。城外武舉梁體?夜以火舟三隊。截攻其後。轟其火藥艙。而全艘俱燬矣。乍浦之役。夷艘踞鎮海招?山。有委員某雇閩勇三百。用大油簍各裝火藥。載以小竹筏。以鐵索拴筏四角套於項頸。貼水?行。遠望不及。迨至夷船後。?掛柁上。火發轟烈。全船俱燬矣。此用善泅膽勇之明驗也。查奉天直隸山東江蘇浙江福建廣東七省皆濱海。各有水師防海寇。若汰去弱卒。另募善泅膽勇以補之。則出奇無窮。百戰百勝矣。舉人又思天津切近畿輔。尤宜嚴防。本地雖不無善泅之人。恐未必實有膽勇。難以制勝。嘗見督臣林則徐答將軍臣奕山防禦粵省書云。漳泉潮三郡。人性強悍。能出死力。較之本地弁兵顧惜身家者。相去遠甚。至於能在水裏?伏之人。查本省陸豐縣之高良鄉饒平縣之井洲。福建澎湖之入早鄉。其人多能久伏水中。似亦可以募用云云。由此言之。天津欲招致善泅膽勇。其惟閩粵乎。若　　?該省各選五十名。交直隸總督差遣。則用奇制勝。無堅不破矣。此整飭海防之一。所謂製平原戰車以備陸戰者何也。天津地勢平坦。防堵水路易。防堵陸路難。查夷人行軍。慣用小舟。渡兵登岸。即撤去其舟。置之死地。夷兵自知退無生路。故人人拚命進戰。其鋒不可當。惟是海濱泥塗坡坎。未能運動大?。所用者鳥鎗火箭而已。堵勦之法。莫如用?。載?必須用車。嘗攷歷來車戰之法。惟督臣林則徐為最善。林則徐前勦青海番。創製陸戰?車。仿轎車式而略小。不用木箱而用生牛皮。以鐵架撐之。倒安威遠?一位。用抽屧分藏火藥炸彈。其箱內可放衣械行糧。駕以一馬。雖沙陸之地。皆可長驅而進。臨敵則卸馬用人。以後為前。兩人倒推而進。連環開放。一如排鎗之用。地狹列小陣。前環十餘車。地廣列大陣。前環數十車數百車。以?鎗鳥鎗夾護左右。我軍既有憑恃障蔽。自然心定膽壯。發無不中。夜間下營。則以數百車環列向外。即成營盤。不用鹿角。此車戰良法可守可戰而不可敗也。__竊謂天津陸路禦夷。似宜兼用車騎。若仿其法。製戰車數百兩。教習車戰。遇陸路有警。則以車營為正兵。而當其前。以騎兵伏兩旁。而攻其左右。必無不勝。蓋我有?以擊彼。而彼無?以擊我。以血肉之軀。當我猛烈之?。而加有騎兵夾擊之。孰勝孰負。不待智者能辨矣。此整飭海防之二。所謂築壘駐兵以護?臺者何也。防夷者恃?臺之堅固。一遇有警。必以專守?臺為事。詎知專守?臺。而?臺究不可恃。蓋夷船之攻我者。先用大?飛?。遙注?臺轟擊。以驚潰我兵。一面撥小舟渡兵登岸。旁繞臺後夾攻。使我腹背受敵。道光間。虎門?門定海上海竇山失事情形大概如此。議者謂宜於?臺後面旁面。伏地雷以轟之。設暗溝以陷之。方為有備無患。此固良策。守?臺者不可不知。但恐夷人於被轟被陷之後。又遣後隊冒死而進。且或以牛馬弱卒先行嘗試。而後以精銳續進。其時地雷既發而難繼。暗溝又露而可填。情見勢屈。何以禦之。竊謂宜先於?臺後路一二里外。築壘駐兵以為犄角。夷若分兵登陸攻?臺。俟其被地雷暗溝轟陷。而後壘中張左右翼馳出截勦。俾進不能戰。退無可逃。若先攻壘。則閉壘勿戰。俟其饑倦退歸。而後追擊之。若偪壘奮攻。則壘中以大?作彈轟之。轟敗之後。復以精兵銳卒窮追而痛勦之。如此。則不惟?臺無虞。即登陸夷兵。亦靡有孑遺矣。此整飭海防之三。所謂教習用?測量法以期必勝者何也。西夷包藏禍心。初於東洋南洋印度等國。買地建立埔頭。繼則憑藉?火之利。震驚而侵奪之。人之畏夷者。特畏其?耳。其實不足畏。夷?有二。一大?。一飛?。夷?極大者。不過三千觔。我?有五千觔。八千觔者。豈五千觔八千觔之?。反不能當彼三千觔之?乎。惟是西洋教練火器有學。教官教授各藝。十日一考。演?動合度數。所以多中。我軍顧惜火藥。大?多未演試。所以鮮中。道光間夷變。將軍臣奕山曾　奏呈福建監生丁拱辰用?測量法。果能如其法操演。則發必多中。中必碎船。安見我大?之不如夷?耶。夷人飛?。久為我軍所畏。嘗見道光間各省章奏。廈門虎門竇山。皆為夷船飛?而潰。蓋其?彈所到。炸裂飛擊。軍士所以望風膽裂也。然督臣林則徐。前勦番青海。講求火器。鑄成飛?炸彈。較西夷飛彈。用瓣合成者。更為圓巧適用。且聲如霹靂。勢如風潮。錐刃橫穿。人多傷斃。火光四射。眾悉駭奔。實為破敵奇器。而往年天津之役。未聞取以制夷。則諸將輕敵之過。豈得謂我?之不如彼飛?耶。又查夷變以來。江南製有輕?。係用熟鐵打成。?身薄而胸膛寬。可容大彈。其重一百二十觔者。可抵千二百觔?之用。其重一百觔者。可抵千觔?之用。一人可以挽放。兩人可以扛?。最便於陸戰。如果操演純熟。以大?擊敵船。則用實心之彈。而船無不沉。以大?驚敵陣。則用空心之炸彈。而陣無不潰。以輕?陸戰。則專用炸彈。佐以?鎗鳥鎗。而戰無不克。夫如是則我用我?。可操必勝之權。又何畏乎夷?。此整飭海防之四。__所謂講明攻打海船法以期必破者何也。夷人有輪船。有夾板船。用輪船以哨探。用夾板船以戰。夾板船大者。長十五丈。寬二丈。次者長十二丈。寬一丈九尺。體勢笨重。非風不行。若昏夜暗令善泅膽勇數人。乘無風時伏其舵後。用斧鋸斷。繫船巨纜。舵必上仰。風作而船自覆。即不覆亦不能動。此時用小船裝載柴草油料松香等物。夜往焚之。該船雖有銅皮包裹。而上面之篷蓆繩索一燒。船亦坐困。此時再以戰船偪之。則全船俱為我有。此其可破者一也。夾板船上。前後四桅。相依為用。若用?擊壞其空中桅盤。則四枝搖動。寬鬆轉側。不堪駕駛。又其尾後多窗櫺。木板脆盤。大?一擊。無不裂散。若輪船比夾板加長。而無中桅。內藏機械。包裹蒸氣。處處緊秘。張縮?動。經過各輪。始達船旁。激水大輪。其質薄輕。尤易擊壞。壞其一扣。則蒸氣外散。船不能行。擊破?筒。則滿船昏黑。迷目難堪。若壞其長筒。則全船裂散。再難補修。此其可破者二也。夾板船?位安設兩旁。多者七十二門。次者五六十門。頭尾皆高仰不能安?。我船迎戰之法。當避其兩旁。而專注其頭。尾假如頭東尾西。有東風則攻頭。有西風則攻尾。若頭南尾北。亦以北風攻尾。南風攻頭。既佔上風。又避兩旁?火。雖夷兵皆伏艙內。勢難從外攻打。而挽鼻掌索拉篷之夷。均立船面。無所遮掩。何能當我?火。若經幾?轟斃。則船上無人。不能自動。即大?皆為我得矣。前督臣鄧廷珍在廈門。曾以水勇夾攻其頭尾獲勝。又督臣林則徐兩次接仗獲勝。皆係斷其頭鼻。此其可破者三也。特三軍之士。看見其船高大堅厚。未免心驚膽怯。智勇俱窘。惟在帶兵官員。於無事時。將如何破船之法。面同諸軍逐一備細講究明白。使人人皆知其可破。則對敵時自然心雄膽大。鎗?發必多中。而敵船無不破矣。此整飭海防之五。所有舉人請濱海七省整飭海防緣由如此。__　以上四策。舉人目擊中外情形。思為未雨綢繆。總冀治而益治。安而益安。愚昧之見。是否有當。伏乞　大人　奏呈　　皇太后　　皇上聖鑒訓示。_
上都察院海防策光緒二年四月初四日呈|廖連城|HCJSWXB_RAO_1881|卷八十三兵政十四海防上|為遵　　旨陳言。?懇據　代　奏事。上年十二月十六日。舉人由原籍起程。進京會試。舟經大江。見江岸設有?臺。知為海防起見。不揣愚昧。再四思維。覺防海萬全之策。莫如築塢。可與現在新立?臺。並行不悖。爰撰江南海防策一道。陳明築塢十利及築塢事宜。並繪塢圖一件。於本年正月十八日。呈兩江總督部堂沈沐收存覽。第思此策不獨宜於江南也。奉天直隸山東浙江福建廣東等省皆濱海。皆宜設防。而設防之法。亦惟築塢為便。蓋濱海之省。內地無庸多兵。須厚聚諸海岸海口。約計一塢駐兵二千五百人。而每省額兵。不下二三萬人。又募勇不下萬人。濱海之地。不過數百里。若距五十里而立一塢。其尤要害處。則按照形勢並立二塢或三塢。計一省不過數塢十數塢而止。現在水陸兵勇。足以分布。如此則營壘既堅。兵力又厚。雖有外侮。必惶恐退縮。無敢妄生覬覦。兵法所謂不戰而屈人之兵。善之善者也。舉人在京應本年　　恩科會試。伏見邸抄。三月十六日。　　上諭?內外臣工。直言無隱。而舉人前在江南所撰策圖愚昧之見。冀有裨於海疆軍務。理合進呈　　御覽。以備採擇。為此抄呈江南海防策一道繪圖一紙。敬懇大人據詞　奏呈　　　皇太后　　皇上聖鑒訓示。舉人草茅下士。罔識忌諱。冒昧陳言不勝戰慄隕越之至。舉人連城謹呈。__江南海防策__竊維江南事勢。當以海防為先務。長江水師森列。未雨綢繆。所以防海也。第寇以水師衝來。我以水師禦之。交鋒於煙波浩蕩中。勝負未可測。兵法云。古之善戰者。先為不可勝。以待敵之可勝。不可勝者守也。可勝者攻也。按江口蓼角嘴營前沙南北相對。海面闊百四五十里。為大江第一重門戶。江北周家橋。與江南岸圖山相對。江中有順江洲。為兩岸分界。周家橋南至順江洲。江面止六七里。順江洲南至新洲夾。江面止七八里。新洲夾南至圖山。江面不過十四五里。為大江第二重門戶。京口瓜洲。南北相對。江面不過七里有奇。為大江第三重門戶。明嘉靖間。因倭寇充斥留意江防海防。沙洲浦堵。非不節節設立營堡。而東南卒糜爛者。營堡未得法。無以制寇而奪其氣也。方今欲先為不可勝之計。莫若於濱海門戶要害之地。對岸各築小塢。廣輪五十丈。計可屯兵二千五百。將戰船火船火?藏入塢內。守江邊之塢。以禦海中之寇。計似迂?。利有十焉。自古無必勝之兵。而為將有自全之術。營壘不固。則猝為賊乘。潰敗不可收拾。小有挫動。逃竄無所依歸。築塢則賊少擊之。塢外賊多。避入塢中。勇夫重閉。縱有小挫。必無大?。立於不敗之地。其利一也。塢內築造倉庫房屋。多積糧米火藥。守禦有資。久持不困。軍需無匱乏之患。糧臺無剽掠之憂。士卒安逸。不至土處而病。四圍牆壁。堅固方整。隱若內城。便於巷戰。其利二也。水軍登岸。有棄船之虞。陸軍臨河。有過涉之患。故寇擾於陸。則水師束手。寇擾於江。則陸軍裹足。今築此塢。水戰則戰船放入江中。陸戰則戰船收入塢內。水軍陸軍。一人兩用。既為岸上之虎。即為水中之龍。其利三也。兵之為用。匏繫株守。多亦見少。變動周流。少亦見多。查江蘇安徽兩省。額兵數逾五萬八千八百。不為不多。乃往年粵匪入寇。當事常以無兵為憂。投閒置散者多。馳驅力戰者少也。塢小而固。但留五百人足以固守。其二千兵無內顧之憂。得以窺伺利便。沿海?邏。忽水忽陸。忽去忽來。如飄風急雨。遊駛馳驟於蘇松淮揚數百里之間。不致坐困一隅。虛麋糧餉。是養一兵而得數兵之用。其利四也。塢小則閒諜無從混?。虛實賊無從知。猝有寇警。五百兵憑營堡之固。恃?械之利。所守者約。所備者寡。定可相持數日。以待回師救援。寇雖數萬。留攻數日。足資守禦。以應無窮。守兵雖少。而有多兵之勢。其利五也。江口第一重門戶。南北相對。並立四塢。第二重門戶。周家橋南至順江洲。對立兩塢。順江洲南至新洲夾。對立兩塢。新洲夾南至圖山。對立兩塢。第三重門戶。京口與瓜洲。對立兩塢。星羅碁布。聲勢聯絡。呼吸相通。戰船有所依據。進退自由。我之江路通，海寇之江路塞。長江形勢在我而不在寇。其利六也。各塢屯守重兵。示之以必守。曉之以必援。則附近居民各有固志。可以堅辦團之心。而褫從逆之魄。團練得手。漸有成局。兵力愈強。猛虎在山。藜藿不採。大江既斷接濟。鄉間無從擄掠。寇雖傾國而來。將有不攻自困之勢。其利七也。寇弱則南北並出戰船以撲之。寇強則塢內以大?擊之。寇惰歸。則戰船迅追之。寇越塢而入江。則諸塢之船。各出而圍剿之。我步步為營。彼面面受敵。雖有悍賊。必懷戒心。視為畏途而不敢犯。其利八也。或謂寇舟迅疾。日來則?可施。夜來則?難中。況江口南北。海面闊百四五十里。寇舟由中流入江。兩岸遼遠。塢內?不能及。何以禦之。此實不足慮。__昔安南國兩次克夷。皆不守海口。因其深入內江。而後縱兵擊之。夷人片帆不及。緣夷船高大。駛入內江。止能魚貫而行。不能棋錯四布。我船短小。轉旋甚便。可以乘風趨利。橫衝直撞。無所不宜。彼如深入。破之甚易。且其船既深入內地。一時詎能駛出海口。塢內夜出火舟火筏焚之。其船鮮有不為我所燬者。順治間鄭芝龍禦荷蘭。募死士善泅者。夜以大舟釘夷船䝼而燃之。焚其三艘。餘悉逃去。道光間福建之役。總督鄧廷珍所募水勇。佯作商舟。乘無風攻之。偪其後艄。焚其帆索。傷其舵師水手。夷船即遁。由此觀之。禦夷之策。固莫利於火攻。?諸塢並峙。乘夜出火舟火筏。尤夷之所不勝防者乎。其利九也。行軍之道。將牢特重。則病於遷延而無奇功。深入出奇。則苦於冒險而致大敗。有塢可恃。則有將牢特重之慎。而不失之緩。有深入出奇之功。而不失之危。兼此二勝。除其兩敗。何策如之。且興築十二塢。每塢所費不至萬金。?在水陸兵勇。足以分布諸塢。無煩額外招募。船?亦無須添製。而聲威大振。氣勢加倍。無事則泛舟長江。往來游徼。有事則南北齊奮。戰守隨機。可以坐制海寇。固我封疆。鄰省縱有他警。亦可抽兵應援。不致動?掣肘。保障一方。實操天下之勝算。其利十也。昔晉城虎牢以偪鄭。吳築濡須以拒魏。唐城受降以安邊。宋徙合州以定蜀。金川之碉。塞外之堡。皆是法也。合於古。宜於今。計無有便於此者。作塢事宜。開具於後。__一築塢須擇江濱要害之地。臨水則可以四面挖濠引水。使寇不得掘地道以攻我江濱。則便於攻擊。以斷寇舟之入竄。__一築塢廣輪五十丈。牆高二丈。厚七尺。周圍二百丈。塢心二十八丈。塢邊五丈之地。皆培土一丈。則水漲而不浸。?擊而不圯。__一塢四角各築一空心?臺。內空四丈。__一塢心二十五丈。築室安居。並於四角築空心小?臺。內空三丈。__一塢心二十八丈之外塢邊五丈之內。周圍挖一內濠。繞曲如環。製同璧沼。深六尺廣六丈。塹成設險壑利藏舟。於臨江一面開一水門。__一近海江濱。宜避潮汐。除加土培高地基外。再浚深內濠以受水。水門置閘以蓄之。俾水不涸。而舟可通。__一塢外濠內另立帳棚辦理外事。塢外之人。一概不許入塢。以絕窺探。_
五印度形勢|黃楙裁|HCJSWXB_RAO_1881|卷八十三兵政十四海防上|五印度為古天竺國。一名身毒。幅員遼?。地勢三角形。每邊六千里。其間大小數十國。從古不相統一。明初賽馬爾罕王諦母爾。本元駙馬鐵木兒之後。兼併西域諸回部。遂南侵印度。歸入版圖。號曰大蒙古。建都於中印度之德希城。其國度袤二萬里。歲收賦稅二萬二千四百萬。各國皆景仰焉。正德時有葡萄亞人。初至西邊海隅貿易。既而荷蘭。英吉利。法郎機。西班牙等國之商。接踵而來。然大蒙古之王。威權重大。人皆畏之。其後眾子爭權。內亂?起。各部酋長。乘間跋扈。四分五裂。國勢漸衰。乾隆二十年。孟加拉土酋與法人密約。將境內之英人概行禁錮。斃其大半。英人欲雪此仇。調傾國之師。遣大將律記利夫統之。駛入安額河。竟獲全勝。於是東印度各酋長望風歸服。乘勝席捲中南諸部。乾隆三十年。復又背叛。盡戮英人。英遣薩伊姑底。奪復疆域。嘉慶十年。盡驅法荷兩國駐印度之兵以據其地。自是以後。五印度之地。歸英之囊括者十之七八。蒙古王亦納?。迄今後裔猶存。食稅衣租。徒擁虛號而已。其餘各部。或設官置吏。夷為部縣。或輸賦納貢。降為藩服。英人於沿海建立三馬頭。一曰孟加拉。所以控其東郵。二曰曼打拉薩。所以扼其南疆。三曰孟買。所以鈐其西北。又於亞加拉。烏得。本若信地諸部。及錫蘭?。俱鎮以巨酋。戍以重兵。特遣勛戚大臣為之總統。?以全權。便宜行事。每歲冬春二季。駐於孟加拉。夏秋二季。駐於巴勒里。額設英軍三萬。上軍十八萬二千有奇。或輪調駐防。或派充工役。其人半係釋教。半係回教。分門別戶。彼此如仇。互相牽制。免其同心謀叛。然前此兵變之事。往往有之。中東二印度地勢平衍。物產殷阜。火車鐵路。六通四達。孟加拉之會城。曰卡里格達。實西南洋第一繁盛之區。樓閣雲連。水陸輻?。居民八十萬戶。有地稅。房稅。招牌稅。畜牲稅。水火稅。百工技藝皆有捐。一馬一牛必納課。種種名目。不勝枚舉。夫賦稅如此繁重。而民無怨言者何也。蓋昔之土官番酋。率多殘刻。不知愛民。誅求無藝。以視英人今日之政。不啻出水火而登衽席。又所入之財。仍為本地之用。除官俸兵餉之外。一切修治道路橋梁輪舶?車電?煤燈學堂醫院之類。民多便之。是以人心亦頗相安。南印度瀕海多山。山內之民。仍其舊俗。英人不煩兵力。悉俯首帖服。惟西北二印度。風氣剛勁。好為戰爭。北印度為古之罽賓。西印度為古之月氐二國境壤毘連。迭為興衰。互相吞併。今為塞哥及阿富汗兩國。尚稱強大。嘉慶年間。塞哥王名倫亞升者。獨?教門。盡絕神佛。募歐羅巴人操練兵法。屢越境侵擾英之藩屬。道光十九年。倫殂。宗孫嗣立。亦復雄武。道光二十二年。遂大舉南侵。乘英人不備。一戰而勝。英軍大挫。他部繼起。效尤者眾。是時英人惶惶。惟恐印度不保。相持兩載。英將高拂卒破塞哥之軍。然後請盟議和。將拉維河南岸本若一部。割隸於英。次第削平信地以下諸反側者。於是上尊號於君主。蓋前時侵佔印度。皆公司之所為。至是始歸君主統轄焉。阿富汗與英搆難。前後數十年。或勝或負。時戰時和。__大抵俄人從中慫?也。去歲俄遣使臣駐?甲布城。而英國使臣至。則拒而不納。從此失和。復興兵役。始因天寒地險。英軍不利。既而大獲勝仗。直搗甲布。阿王挾其宮眷輜重。退避俄境。留其子阿古柏監國。不久阿王病殂。古柏襲位。不得已降志議和。割地酬餉。業已立約罷兵。奈民志不服。忽於七月間倉猝變起。戕害英之大員。阿柏古之弟。復因民心起而爭位。古柏進退維谷。內難外寇。一時交攻。乃讓位於其弟。夫英人之力。非不足以滅阿富汗。特留之以為屏蔽耳。蓋?嶺迤西。回部如霍罕。布哈爾。基法等。盡為俄羅斯所踞。與印度僅隔興都哥士一山其山在巴達克珊國境內。即元太祖避暑行宮所在也。俄人覬覦印度之富。常懷攘奪之謀。遣人學習印度言語。煽惑民心。聯絡波斯阿富汗諸國。密約詭計。英人力為提防。重兵駐守隘口。不敢稍懈。頃聞俄軍游獵縛芻河一帶。印度大帥傳諭克什米耳土酋。豫為設備。俄人甚怪其越俎代庖也。兩雄並峙。勢若[秦](泰)楚。龍爭虎?。日尋干戈。俄攻土魯基。則英扼之。英征阿富汗則俄尼之。外雖結好和親。而內實相猜忌也。夫印度自漢始通中國。武帝遣使從西南夷指求身毒。為昆明所閉。明帝夢金人長大頂有光明。乃遣使天竺。問佛道法。晉唐以後。中土請經求律之僧。踵趾相接。其間凡有三道焉。一由和闐南行。經毒龍池。躡懸。過沙河。入罽賓國。是為東道。即晉法顯北魏慧生所行之程也。一由伊犁西行。歷霍罕。至賽馬爾罕。折而東南。踰鐵門。渡縛芻河。越興都哥士大雪山。入克什米耳。是為西道。即唐僧元奘及元邱道人長春所行之程也。一由葉爾西南行。循徒多河而上陟?嶺。至塞勒庫兒泊。再南逾印度河。是為中道。即唐元奘歸途所經之程也。考中國用兵印度。惟唐太宗與元太祖。貞觀二十三年。遣右衛率府長史王元策使天竺。以蔣師仁為副。天竺王發兵拒之。剽奪財物。元策挺身走吐番西鄙。檄召鄰國兵。吐番以兵千人來。泥婆羅即廓爾以七千騎來。[元](由)策部分進戰茶鏄和羅城。三日破之。禽其王阿羅那順。俘男女萬二千人。降城邑五百八十所。元太祖親征印度。駐軍於雪山行宮。遣將追可弗又算端。至中印度。窮及申河。元史載有鐵門遇見角端之事。憲宗之世。屢命師征取印度。然終以大雪山之隔。鞭長莫及。旋得而旋失之。夫三藏之地。與[印](即)度密邇為鄰。中隔大山數重。綿?數千里。峻嶺危?道途險阻。一至八月以後。則大雪封山。往來絕?。此殆天之所以界限中外也。惟大吉嶺一路最為扼要。由江孜南行三站。至帕克里踰嶺。即布魯克巴境。又三程至塔西蘇登摶西南三程至大吉嶺。約計五百餘里。為往來孔道。大吉嶺土酋降附於英吉利。其民言語風俗。與唐古特相同。地勢高寒。印度富商。多築別墅以避暑。英國設領事官一員。其統兵副帥亦駐於此。修建碉堡數座。由大吉嶺乘馬車一日至夕力格里即登火車。一夜可達孟加拉。計鐵路三百邁。約當華路一千里之程。現在日加修治。不久即可直扺大吉嶺。竊觀此間別無通都大邑商貨薈萃之所。乃英人不惜重費。開通道路。此其注意於通商藏地。非一朝一夕之故矣。__蓋印度公司一意經營。利之所在。無孔不[入](人)。非必盡出於英國本意也。然彼知藏地為　中朝所屬。不敢輕開邊釁。但詭計百端。用重賂以要結。布魯克巴哲孟雄諸番。入其牢籠。彼皆孱弱不能相抗。惟廓爾喀一部較強。地形險要。民志勁勇。仰使天威。僅能自保。當撫以恩信。藉固藩蘺。一旦有變。足為先驅。從前濟隴。聶拉木。絨轄。喀違四隘口。皆所以防廓夷。其他鄰部未嘗滋事。故疏於設備。今時異勢殊。彼為輕而此為重。防履霜之漸。思未雨之謀。似宜於江孜定日帕克里等處整頓邊防。其可忽乎。至若孟加拉之東。英人新闢一地。曰亞山。一名阿賽密。長一千餘里。廣三四百里。北界布魯克巴。東界貉貐野人。東南界緬甸。四境多山。惟蒲蘭布達江。兩岸平壤膏腴。近年墾地種茶。漸致繁興。特延閩粵茶師訓導土人。每歲出茶十萬箱。然終不若華產之良也。按西人地圖。亞山東北境距江卡巴塘。不過直徑二度。約五六百里而近。英人嘗言欲從亞山開路。直抵滇蜀兩省較為便捷。此緣舊圖之誤。將藏地雅魯藏布江連於亞山之蒲蘭布達江。其實藏江乃大金沙江之上源。從緬甸以入海也。大小二金沙江之間。尚有檳榔。龍川。潞音。瀾滄諸巨流。自亞山以東。巴塘以西。江卡之南。騰越之北。中間一段。隔絕野番。曠古以來。人?罕到。其道里遠近無從稽考。然審其山川之脈絡。推其經緯之度數。廣袤不下二千餘里。山則重巒峭壁。無可梯繩。水則急溜奔瀧。不任舟筏。雖有五丁力士。無所施其勇矣。亞山之東南有數小部落。曰格路時。曰各士亞。曰正得爾。曰的北亞。俱降附於英。再南海灣有新埠。曰徹地缸。曰唉克雅。在阿拉干部內阿拉干之東。曰跋散。曰漾貢。曰摸兒面。曰黑尼。曰梯泥色領。皆通商馬頭。昔本緬甸屬地。道光以後。割隸於英。自徹地釭至梯泥色領。沿海七八千里。英國置吏戍兵。安設電?。傳遞文報。悉統於印度大帥。故華人但知英之據有印度。財賦所出。倚為外府。而不知其所佔緬暹諸國。海濱精華之區。由印度直達星加坡。聲息相通。略無阻。尤為緊要也。若夫他國市埠之在印度者。則有葡萄亞之科襪。在科曼海灣。達蒙在古塞拉的部內的玉亦海旁小地。大尼之西稜普爾。在孟加拉部內。達郎給巴爾。在加爾那得部內。法蘭西之本得支黎哥黎架爾二郡。俱在加爾那的部內。牙那安郡。在巴西爾加爾部內。商得爾那哥。在孟拉加部內。馬哈郡在馬拉巴爾部內。不過一城一邑寄頓貨物而已。孟買本葡萄亞所屬。後讓於英。麻力普爾本大尼所屬。距卡里格達四十里。亦美邑也。今為英人屯軍之所。巴勒里界連後藏。嘉慶十九年為廓爾喀所據。英人以數萬金贖還之。其大帥行館所在曰新拉。有鐵路相通。各部遇有大事。仍由電報請命焉。雖相距數千里。而往返瞬息。無異面談。此五印度之大概情形也。夫印度為佛教所興。漢唐以來。布滿天下。可謂盛矣。無何回教起自天方。漸染?嶺左右。迄今印度之民。皆舍牟尼而拜派罕。鷲嶺雞?。河山依舊。舍衛鹿苑。遺?蕩然。所謂慧光照於震丹。而淨土反滋他族。良可?已。其紅教黃教。行於三藏及內外蒙古滿洲者。為釋氏之別派。此外惟緬暹越南三國。尚遵佛教。予觀釋氏以慈悲為主。持齋戒殺。漸致柔弱。回教最堅忍。冥心孤往。百折不回。今復益之以天主耶蘇教。力攻二氏三教之勢。遂若冰炭。君子觀於教門之盛衰。而世運之升降係焉。國俗之強弱關焉。或稱印度為婆羅門教。實則此乃種類之名。非教之名也。蓋印度人分為四等。上品為婆羅門。凡酋長職官。皆此族為之。其下為兵。為商。為工役。各世其業。無相奪倫。一出其類。則父母國人皆非之。有塗畫眉稜額角及印堂等處者。大抵雕題之舊俗歟。且夫五印度因方隅以命名。孰東孰西。非有一定之界限。古今沿革。分合靡常。或易以蒙古語。或參以回部語。近世一變為英吉利語。求其一一吻合。不可得也。予繪印度全圖。一從今名。祈於核實。不敢有所穿鑿附會於其間。於迤北部落。與三藏交涉者。特加詳審。俾他日攷古者有足徵。亦籌邊者有可據云爾。_
夷務總論|朱克敬|HCJSWXB_RAO_1881|卷八十三兵政十四海防上|自古蠻夷鮮不為中國之患。中國所以禦之者無所不備。而卒無全勝之策。惟虞舜之於有苗。漢文帝之於南越。我　聖祖仁皇帝之於俄羅斯。不戰屈人。為萬世綏遠之經。外此則和戰雖殊。皆因氣之盛衰。相為勝負而已。是非蠻夷之獨難制也。?一氣生人。本無畛域。迭盛迭衰。皆聽其人之自為。而天地之氣。隨之轉旋。曠覽前史。未有中國全盛。而為蠻夷所制者。亦未有蠻夷崛起。而其國人才政令。了無可觀者。劉淵。石勒。阿保機。阿古達。其雄桀堅忍。皆超越?倫。懷愍之懦。重貴之妄。徽宗之昏?。縱無強敵。其國豈能久有。是故禦蠻夷者。不必求之蠻夷。而當求之中國也。　國家西洋之禍。起於道光中葉。其時文武恬嬉。復講求遠略。始則拒之太嚴。及夫橫決。則又畏之太甚。浸?潰溢。遂至不可隄防。頃歲以來。士大夫爭談夷務。各有短長。而總其大要不過四端。一曰客氣。不度彼己之情。堅守古說。以戰為勝算。和為促亡。議和者為賣國。究之於事理事勢。均未深思。本朝於西洋。非不共戴天之讎。不能以東晉南宋為比。國勢兵力。實不相當。緩師蓄謀。未嘗非策。逞一朝之憤。以朝廷為孤注。戰而不勝。何以善後。此書生憤激之論。可敬而不可聽也。一曰敷衍。知戰之危。而委曲議和。事事遷就。苟免責言。究之要求無厭。應付難周。通商數十國。歲生一釁。則中國歲輸數百萬金。歲增和約數條。地在賦空。民隨利往。十年以後。彼即不貪吾地。我將無以自存。此可暫而不可常者也。一曰游說。知戰之危。和之易敗。則襲儀秦之故智。來往列邦。或怒楚絕齊。或倚秦臨趙。翕張捭闔。中立以圖自全。其用心可謂苦矣。不知儀秦之時。各國皆可戰可和。故辯說得行。今則彼有必戰之形。我有必不敢戰之實。情見勢絀。雖巧辯不能置詞。?泰西各國雖有異同。而通商內地。則利害相共。豈肯暱我而自離其交。此鑿空之終歸無濟也。一曰摹擬。有志之士。知三者之難恃。而發奮自強。於是不惜貨財。廣造機器。設招商之局。開西學之科。冀幸將來之制勝。究之任非其人。財費而器仍無用。無練兵之將。將將之才。則利器與徒手同。財匱民窮。內亂先作。欲自強而適以自敝也。凡此皆不揣其本而齊其末者。夫謀國必有其本。不治其本者。其末必顛。不察其本者。其謀必舛。中國之所以弱者。非地之不廣。民之不眾。財之不足也。紀綱不飭。法令不行。名實不副。心志不齊耳。委瑣弗論。請論其大者。何謂紀綱不飭。　朝廷詔旨。疆臣敢於故違。屬吏恣肆譸張。長官知而不問。京官至貴也。而編檢部曹。貧乏不能自存。吏胥至賤也。而巧文弄法。權過臺司。何謂法令不行。受賕枉法。刻扣軍糧。罪皆當死。而公然冒禁。不以為非。盜賊殺人取財。會匪撻人於市。牧令無如之何。何謂名實不副。督撫國之大藩。一方治亂所係。而庸滑小夫。皆可充數。科目公卿所自出。而涉獵講章。抄襲時墨。即登上第。何謂心志不齊。和戰國之大事。而政府主和。卿部台諫不盡同也。官吏主和。士民不能協也。各主是非。迄無定論。此所以因循十年。而國威愈損也。__夷人之所以強者。非果才德之勝我也。其法信。其事核。其眾和。何以知之。夷人在浙助勦。守?者離伍斬級。主將即戮以徇。其法之必行如此。洋街查夜者二人共直一更。往來巡視。絕不嬉留。其賤役盡職如此。國有大政。謀及庶人。戰守之費。皆商人公醵。其上下同心又如此。推此以例其國。政令必有可觀。此所以能遠越重洋而謀我也。審乎彼己強弱之故。則知所以謀敵矣。雖然。謀敵而師敵之長以攻敵。仍無當也。必審敵之所恃而更上之。夫然後可以制敵。夷人所持以立國者。商韓之術耳。夫商韓之術。重利尚刑。易強難久。其不及先王之道遠矣。若我本堯舜周孔之道。以用商韓之法。則本末兼修。上下一體。其強無敵。夫何患於夷人。此不待遠徵博辨而明者。　聖祖仁皇帝之平噶爾丹。　世宗憲皇帝之平青[海]。高宗純皇帝之平新疆。其用人行政何如乎。　詔旨所下。督撫即日奉行。將弁無敢偷安。牧令守法惟謹。一命之士。皆可召對。丞倅以上。每得奏事。文武之賢否。小民之苦樂。　朝廷莫不周知。用人不次。貪惡必誅。故百餘年間。百廢具興。威加無外。今能盡復三朝之政。則夷人將稽顙闕廷。願為臣僕矣。不務出此。而駭眩於西學之神奇。齗齗於戰守和之利鈍。不已末乎。中國本也。夷務末也。輪船火器。末之末也。用人行政。本之本也。得其本。則操之有其要。圖之有其漸。效雖緩而功可必成。不得其本。則張皇補苴。無適而可。譬之病人。元氣已傷。邪氣內陷。不急養其元氣。忿而自投多方。而雜與之藥。皆死也。戰守和皆可用。皆不可恃。杜威以全軍降遼。郭藥師以三十萬眾降金。折彥質以十二萬人聞鼓而潰。戰可恃乎。姜維啟劍閣而降。哥舒翰棄潼關而遁。守可恃乎。北漢南唐。求稱藩而不得。宋高宗謝太后雖稱臣。而金元之兵不退。和可恃乎。魏絳和戎。而邊患息。韓范謹守。衛霍力戰。而邊患亦息。無他。其本立也。談夷務者。盍亦返其本乎。_
擬諭?咭唎國王檄|林則徐|HCJSWXB_RAO_1881|卷八十三兵政十四海防上|謹擬頒發檄諭?咭唎國王底稿、恭候　　欽定為照會事、洪惟我　　大皇帝、撫綏中外、一視同仁、利則與天下公之、害則為天下去之、蓋以天地之心為心也、貴國王累世相傳、皆稱恭順、觀歷次進貢表文云、凡本國人到中國貿易、均蒙　　大皇帝一體公平恩待等語、竊喜國王深明大義、感激　　天恩、是以　　天朝柔遠綏懷、倍加優禮、貿易之利、垂二百年、該國所由以富庶稱者、賴有此也、自通商已久、眾夷良莠不齊、遂有夾帶鴉片、誘惑華民、以致毒流各省者、似此但知利己、不顧害人、乃天理所不容、人情所共憤、　　大皇帝聞而震怒、　　特遣本大臣來至廣東、與總督部堂?撫部院會同查辦、凡內地民人、販鴉片食鴉片者、皆應處死、若追究夷人歷年販賣之罪、則其貽害深而攫利重、本為法所當誅、惟念眾夷尚知悔罪、乞誠將躉船鴉片一萬二百八十三箱、由領事官義律稟請繳收、全行燬化、?經本大臣等、據實具奏、幸蒙　　大皇帝格外施恩、以自首者情尚可原、姑寬免罪、再犯者法難屢貸、立定新章、諒貴國王嚮化傾心、定能諭令眾夷、兢兢奉法、但必曉以利害、乃知　　天朝法度、斷不可以不懍遵也、查該國距內地六七萬里、而夷船爭來貿易者、為獲利之厚故耳、以中國之利利外夷、是夷人所獲之厚利、皆從華民分去、豈有反以毒物害華民之理、即夷人未必有心為害、而貪利之極、不顧害人、試問天理安在、聞該國禁食鴉片甚嚴、是固明知鴉片之為害也、既不使為害於該國、則他國尚不可移害、?中國乎、中國所行於外國者、無一非利人之物、利於食、利於用、並利於轉賣、皆利也、中國曾有一物為害外國否、?如茶葉大黃、外國所不可一日無也、中國若靳其利而不恤其害、則夷人何以為生、又外國之呢羽嗶嘰、非得中國絲斤不能成織、若中國亦靳其利、夷人何利可圖、其餘食物自糖料薑桂而外、用物自綢?磁器而外、外國所必需者、曷可勝數、而外來之物、皆不過以供玩好、可有可無、既非中國要需、何難閉關絕市、而乃　　天朝於茶絲諸貨、悉任其販運流通、絕不靳惜、無他、利與天下公之也、該國帶去內地貨物、不特自資食用、且得以分售各國、獲利三倍、即不賣鴉片、而其三倍之利自在、何、忍更以害人之物、恣無厭之求乎、設使別國有人販鴉片至?國、誘人買食、當亦貴國王所深惡而痛絕之也、向聞貴國王存心仁厚、自不宜以己所不欲者、施之於人、並聞來粵之船、皆經頒給條約、有不許攜帶禁物之語、是貴國王之政令本屬嚴明、祇因商船眾多、前此或未加察、今行文照會、明知　　天朝禁令之嚴、定必使之不敢再犯、且聞貴國王所都之?噸及嘶噶?噯口倫等處、本皆不產鴉片、惟所轄印度地方、如口孟啊啦口曼噠啦口薩口孟嘪叭噠口挐口默口挐嘛口(小)口洼數處、連山栽種、開池製造、累月經年、以厚其毒、臭穢上達、天怒神恫、貴國王誠能於此等處拔盡根株、盡鋤其地、改種五穀、有敢再圖種造鴉片者、重治其罪、此真興利除害之大仁政、天所佑而人所福、延年壽、長子孫、必在此舉矣、至夷商來至內地、飲食居處、無非　　天朝之恩膏、積聚豐盈、無非　　天朝之樂利、其在該國之日猶少、而在粵東之日轉多、弼教明刑、古今通義譬如別國人到?國貿易、尚須遵?國法度、?　　天朝乎、今定華民之例、賣鴉片者死、食者亦死、試思夷人若無鴉片帶來、則華民何由轉賣、何由吸食、是奸夷實陷華民於死、豈能獨予以生、彼害人一命者、尚須以命抵之、?鴉片之害人、豈止一命已乎、故新例於帶鴉片來內地之夷人、定以斬絞之罪、所謂為天下去害者此也、復查本年二月間、據該國領事義律、以鴉片禁令森嚴、稟求寬限、凡印度港腳屬地、請限五月、?國本地請限十月、然後即以新例遵行等語、今本大臣等奏蒙　　大皇帝格外天恩、倍加體恤、凡在一年六個月之內、?帶鴉片但能自首全繳者、免其治罪、若過此限期仍有帶來、則是明知故犯、即行正法、斷不寬宥、可謂仁之至、義之盡矣、我　　天朝君臨萬國、儘有不測神威、然不忍不教而誅、故特明宣定例、該國夷商欲圖長久貿易、必當懍遵憲典、將鴉片永斷來源、切勿以身試法、王其詰奸除慝、以保乂爾有邦、益昭恭順之忱、共享太平之福、幸甚幸甚、接到此文之後、即將杜絕鴉片緣由、速行移覆、切勿遲延、須至照會者、_
擬陳洋務疏|郭嵩燾|HCJSWXB_RAO_1881|卷八十三兵政十四海防上|奏為微臣假期將滿。遵　　旨帶病銷假。謹就所知洋務情形。恭摺具陳。仰祈　　聖鑒事。竊臣因病兩次乞假回籍。渥荷　　天恩。優賞假期。于時滇案辦理已有端倪。而臣病久未痊。分當求退。五月二十四日。英使威妥馬貿然出京。滇案未能議結。臣豈遽能置身事外。自應勉強支持。暫請銷假。而現在辦理洋務機宜。有可一言其略者。伏思夷狄為患中國。自古皆然。所以控御之方。戰守和三者而已。彼其侵擾有常所。其盛衰有定勢。因時制變。應之有餘。洋人以通商為義。環列各海口。深入長江數千里。藉釁生端。以求便利。名為外憂。而負嵎實在內地。名為敵國。而搆禍不出邦交。故臣以為今日之洋務。戰守和三者俱無可言。何以言之。凡戰有二。曰攻勦之師。曰應敵之師。西洋各國。遠隔數萬里。中國不能往攻明矣。而如洋人練兵製器之精。其君臣相與講求。日新月異。未嘗稍息。而獨不肯輕易用兵。其視通商各口。皆其利藪。意尤護惜之。彼不言戰。何為迫使戰乎。凡和有三。曰定歲幣之等差。曰議聘使之禮節。曰辨稱號之崇卑。洋人通商二十餘年。從未較論及此。咸豐七年。廣東用兵。而上海?波通商如故。次年天津用兵。即廣東通商亦復如故。其苛索兵費。但以為因此用兵。兵費即取償於此。始終通商而已。每一滋事。增加口岸。?據要害。所爭莫大於是。更不得以和論。至於守之為義。由皇古至於今日。由天下至於一家。莫能廢也。中國沿海九千餘里。大小百數十口。虎門大沽。并稱天險。道光二十五年。三口通商以後。洋務辦理。已有成局。增修虎門?臺。為善後之計。費至數百萬。咸豐七年。洋人直入。一毀無餘。咸豐九年。天津防堵。良將勁兵。高壘巨?之用。終亦不能持久。至於廣東展轉貽誤。而有?波之失。金陵展轉貽誤。而有鎮江之失。延及咸豐七年。廣東省城。為洋人襲入。擾及天津。洋務遂至窮於辦理。此其成蹟亦略可?矣。今且?及內地。設立公使。駐?京師。曾無藩籬之隔。故臣以為守者經國之常略。而非目前防海之勝算也。竊謂辦理洋務。一言以蔽之。曰講求應付之方而已矣。應付之方。不越理勢二者。勢者人與我共之者也。有彼所必爭之勢。有我所必爭之勢。權其輕重。時其緩急。先使事理了然於心。彼之所必爭。不能不應者也。彼所必爭。而亦我之所必爭。又所萬不能應者也。宜應者許之。更無遲疑。不宜應者拒之。亦更無屈撓。斯之謂勢。理者所以自處者也。自古中外交兵。先審曲直。勢足而理固不能違。勢不足而別無可恃。尤恃理以折之。伏見　列朝平定準噶爾布魯特方略。以　至仁誅暴逆。而坦然一示以誠。招攜懷柔。委曲深至。乾隆二十九年。西疆烏什之叛。辦事大臣某某。已戕於賊。追咎肇釁之由。譴及其子孫。嘉慶二十五年。回疆之變。參贊大臣某某。經回民控訴。逮問治罪。__道光二十九年。甘肅誘殺撒拉番民。亦經控訴。逮問督臣某某。所屬回番各部。拊循處理。務使持平。惟恐一夫稱屈。允為　　列聖控制中外之成規。深求古今得失之故。熟察彼此因應之宜。斯之謂理。臣惟洋人之強。與其逼處中國。為害之深。遠過於前代。而其借端陵藉。乘釁要求。中國與之相處。其情事亦絕異於前代。處之得其法。其於各口稅務。及學館教習及鍊兵製器諸大端。洋人相與經營贊畫。未嘗稍有猜忌。處之不得其法。則議論繁多。變故滋生。往往小事釀成大事。易事變成難事。以致貽累無窮。竊見辦理洋務三十年。中外諸臣。一襲南宋以後之議論。以和為辱。以戰為高。積成數百年習氣。其自北宋以前。上推至漢唐。綏邊應敵。深謀遠略。載在史冊。未嘗省覽。洋人情勢。尤所茫然。無能推測其底蘊。而窺知其究竟。　朝廷設立總理衙門。專辦洋務。亦不能不內惜人言。周章顧盼。無敢直截辦理。臣以庸愚為眾論所詬譏。何敢再有陳奏。然竊計今時關係天下利病。無過於洋務。直隸督臣李鴻章。兩江督臣沈葆楨。福建撫臣丁日昌。練習洋務。至精至博。用能力籌富強之術。而於交涉洋務。亦皆深得體要。維持保全。如臣才識短乏。而自道光二十二年辦理洋務。據所見聞。證以前代事蹟。深有悟於中外交接之義。沛然不疑於其心。疾病昏愚。無能自效。而其理固有可言者。謹就今日辦理洋務機宜。略具四條。可以見之施行。伏候　　聖明採擇。__一　國家設立軍機處為出政之所。中外事機。悉歸裁定。咸豐十一年。總理衙門之設。一倣軍機處章程。遂與軍機處並立。具時恭親王實司總理。可以專制。兼因交涉洋務。多持正議。不願與聞。今已辦理十餘年矣。察看西洋大勢。總理衙門。當遂為　國家定制。頒發　　上諭。及一切處置事宜。不能不歸軍機處。軍機大臣。未經奉派總理衙門行走。茫然莫知其原委。是非得失。無從推求。臣愚以為軍機大臣皆應兼總理衙門銜名。庶幾討論情勢。通籌熟計。以期有所裨益。__一西洋通商。向止廣東一口。嗣是沿海開口。以及奉天。內達江西湖北。法蘭西分踞安南。與廣西接壤。俄羅斯出入西北各口。?及陝甘及山西。英吉利又議雲南通商。其四川貴州河南交涉教案。層見?出。目前無洋務交涉。獨湖南一省耳。必能諳悉洋情。辦理始能裕如。於此稍有惶惑。一視若荊棘之在其身。其始過持正論。其後展轉翻異。迷誤必多。故今日人才。以通知洋務為尤要。自與洋人通商以來。事變數出。多因華洋交涉案件爭辨紛紜。而辦理歸結處。總在訛索賠?。廣開口岸。此其命意之所在。無知預防者。動?積嫌生釁。激成事端。展轉以資其挾制。而使遂其欲。推原其故。由地方官不知洋情。既以搆釁為能而多加之粉飾。又以了案為屈。而更益以推延。似此情形。施之民間訟案。含忍受?。即亦無辭施之洋人。必至多生事故。故臣以為考求洋務亦無他義。通知事理而已矣。漢詔出使絕國。與將相並重。當時所急者。不過折衝樽俎一日之間。實不逮西洋關繫緊要之萬一。伏願　　皇上考攬人才。勤求方略。期使中外諸臣。勿存薄視遠人之心。以洞知其得失利病之原。忍辱負重。刻自砥礪。以激厲士大夫之心。而獎成士民奮發有為之氣。外籌應接之術。內立富強之基。在　朝廷一念之斡旋而已。__一駐?西洋公使。萬非今日急務。其間惟美利堅之金山。中國流寓數萬人。左近咇嚕及西班牙所屬之古巴。兼有招工事宜。足資辦理。此外各國全無憑藉。而恃數萬里外之使臣。因事與之辨爭。事理稍有虛飾。困辱立見。即有能者。亦徒以有用之才。虛棄之無用之地。將來海道開通。中國商人。能赴各國設立行棧。有可經理之事。漸次選派大員。充當公使。駐?自不可少。此時出使通好。委無關繫。而既經奉派出使英國各國相援為例。正慮此後出使。歲必加多。臣以為考求洋務。中外諸臣。必宜留意。而出使則盡人可以差遣。竊計各部寺院二三品以下堂官。類能諳悉體制。講求應對。　朝廷以息事安人為心。奉　　命出使。誰敢不盡力。應請以後選派使臣。依照常例。由禮部開列二三品以下堂官。年歲不滿五十者。聽候　　欽派。亦與尋常出使同等。務使廷臣相習為故常。不至意存輕重。而於洋情事勢。亦不能不一加研考。以求備　國家緩急之用。其為裨益必多矣。__一西洋公法。通商各國悉依本國法度。中國刑例。有萬非西洋所能行者。當時議定條約。未能倣照刑例案。酌添通商事例。以致會審公所。一依西洋法度。以資聽斷。中國一切無可據之勢。惟當廓然示以大公。凡租界滋事。依洋法辦理。州縣地方滋事。依中法辦理。其視洋民猶中國之民。視辦理洋案。亦猶辦理中國之案。先期化除畛域之見。以存中國一視同仁之體。其間交涉洋務。　　上諭奏摺應發鈔者。概行發鈔。使天下曉然知事理之平。其有委曲周旋。亦能窺見　朝廷之用心。以知事理之得失。非獨以釋士民之疑。亦足以折服洋人之氣矣。以上四條。於辦理洋務要略。未能詳及。而先務通知古今之宜。以求應變之術。熟覽中外之勢。以息人言之囂。自可漸次講求控御之方。推行富強之計。要求其歸理勢二者。深籌遠攬。無以逾焉者也。有宋大儒程頤。論事必折衷一是。其言當時朝廷有五不可及。一曰至誠待敵國。夫能以誠信待人。人亦必以誠信應之。以猜疑待人。人亦即以猜疑應之。此理無或爽者。方今時勢艱難。財力支絀。洋案多一反覆。即　國家多傷一分元氣。維持國體。全在先事防維。事端一出。補救無從。此後更難與處。臣久病衰頹。委無材用。足應　國家之急。斷不敢希圖以語言效用。供人指摘。審量洋情事勢。則實有確不可易者。冒昧上陳。言辭拙直。不勝戰慄隕越之至。_
敬陳夷務摺|林則徐|HCJSWXB_RAO_1881|卷八十三兵政十四海防上|再臣渥受　　厚恩、天良難昧、每念一身之獲咎猶小、而　國體之攸關甚大、不敢不以見聞所及、敬為　　聖主陳之、查此次?逆所憾在粵省、而滋擾乃在浙省、雖變動若出於意外、其窮蹙正在於意中、蓋逆夷所不肯灰心者、以鴉片獲利之重、每歲易換紋銀出洋、多至數千萬兩、若在粵得以復興舊業、何必遠赴浙洋、現聞其於定海一帶、大張招帖、每鴉片一斤、只賣洋錢一圓、是即在該國口孟啊啦等處出產之區、尚且不敷成本、其所以甘心虧折、急於覓銷者、或云以給雇資、或云以充食用、並聞其在夷洋各埠賃船雇兵而來、費用之繁、日以數萬金計、即?子火藥、亦不能日久支持、窮蹙之形已可概見、又夷人向來過冬、以氈為暖、不著皮衣、蓋其素性然也、浙省地寒、勢必不能忍受、現有夷信到粵、已言定海陰溼之氣、病死者甚多、大抵朔風戒嚴、自然捨去舟山、揚帆南竄、而各國夷商之在粵者、自六月以來、貿易為?夷所阻、亦各氣憤不平、均欲由該國派來兵船、與之講理、是該逆現有進退維谷之勢、能不內郤於心、惟其虛憍性成、愈窮蹙時、愈欲顯其桀驁、試其恫喝、甚且別主秘計、冀得陰售其奸、如一切皆不得行、仍必帖然俛伏、臣前此屢經體驗、頗悉其情、即此時不值與之海上交鋒、而第固守藩籬、亦足使之生困也、夫自古頑苗逆命、初無損於堯舜之朝、我　　皇上以堯舜之治治中外、知鴉片之為害、甚於洪水猛獸、即堯舜在今日、亦不能不為驅除、　　聖人執法懲奸、實為天下萬世計、而天下萬世之人、亦斷無以鴉片為不必禁之理、若謂夷兵之來、係由禁?而起、則彼之以鴉片入內地者、早以包存禍心、發之於此時、與發之於異日、其輕重當必有辨矣、臣愚以為鴉片之流毒於內地、猶癰疽之流毒於人心也、癰疽生、則以漸而成膿、鴉片來、則以漸而致寇、原屬意計中事、若在數十年前查辦、其時吸者尚少、禁令易行、猶如未經成膿之癰、內毒或可解散、今則毒流已久、譬諸癰疽作痛、不得不亟為拔膿、而逆夷滋擾浙洋、即與潰膿無異、然惟膿潰而後疾去、果其如法醫治、托裏扶元、待至膿盡之時、自然結痂收口、若因腫痛而別籌消散、萬一毒邪內伏、誠恐患在養癰矣、溯自查辦鴉片以來、幸賴　　乾斷嚴明、　　天威震?、躉船二萬餘箱之繳、係?夷領事義律自行遞稟求、收現有漢夷字原稟可查、並有夷紙印封可驗、繼而在虎門燬化?土、先期出示、準令夷人觀看、維時來觀之夷人、有撰為夷文數千言以紀其事者、大意謂　　天朝法令、足服人心、今夷書中具載其文、諒外域盡能傳誦、迨後各國來船、遵具切結寫明、如有夾帶鴉片、人即正法、船貨沒官、亦以漢夷字合為一紙、自結之後、查驗他國夷船、皆已絕無鴉片、惟?逆不遵法度、且肆鴟張、是以特奉　　諭旨、斷其貿易、然未有浙洋之事、或尚可以仰懇　　恩施、今既攻占城池、戕害文武、逆情顯著、中外咸聞、非惟難許通商、自當以威服叛、第恐議者以為內地船?非外夷之敵、與其曠日持久、何如設法羈縻、抑知夷性無厭、得一步又進一步、若使威不能克、即恐患無已時、且他國效尤、更不可不慮、臣之愚昧、務思上崇　國體、下懾夷情、實不敢稍存游移之見也、即以船?而言、本為防海必需之物、雖一時難以猝辦、而為長久計、亦不得不先事籌維、且廣東利在通商、自道光元年至今、粵海關已徵銀三千餘萬兩、收其利者必須預防其害、若前此以關稅十分之一製?造船、則制夷已可裕如何、至尚形棘手、臣節次伏讀　　諭旨、以稅銀何足計較、仰見　　聖主內本外末、不言有無、誠足昭垂奕?、但粵東關稅、既比他省豐饒、則以通夷之銀、量為防夷之用、從此製?必求極利、造船必求極堅、似經費可以酌籌、即裨益實非淺鮮矣、臣於夷務辦理不善、正在　奏請治罪、何敢更獻芻蕘、然苟有?　國家、雖頂踵捐糜、亦不敢自惜、倘蒙格外　　天恩、寬其一線、或令戴罪前赴浙省、隨營效力、以贖前愆、臣必當殫竭血誠、以圖克復、自粵省各處口隘防堵、加嚴察看、現在情形、逆夷似無可乘之隙、藉堪仰慰宸懷、_
海防條議|丁日昌|HCJSWXB_RAO_1881|卷八十三兵政十四海防上|一練兵。原奏稱陸路之兵。固宜益加訓練。外海水師。尤當益事精求。各口岸固須設防。然非有海洋重兵可迎剿。可截擊。可尾追。彼即可隨處登岸。使我有防不勝防之苦等語。是所注意者。在于要口設防。不效從前零星散漫。即兵法所謂致人而不致于人之意。查十餘年來。泰西凡三大戰。一曰英法照士攻俄之戰。開?之初。英法即以重兵守黑海口。使俄不能出入。其後俄卒求成于英法。一曰花旂南北之戰。開?後。北花旂即將所有兵船駛往南花旂各海口。全行堵塞。俾不能乞援鄰國。購辦戰械。南花旂卒致殲滅。一曰布法之戰。布人自聞法國動兵。即將通國勁旅。先堵禮吳河口。而法亦卒為布所困。即如中外用武以來。兵非不多。餉非不足。然彼族不過數千人。今日擾粵。而粵之全省疲于奔命矣。明日擾閩。而閩之全省疲于奔命矣。我則備多力分。彼則擇瑕而蹈。是皆未練重兵屯札。徒蹈處處設防之弊故致此也。外國之有戰事也。力與力相敵。則器精者勝。器與器相等。則先下辣手者勝。故今日擇要練兵。以備攻剿尾擊之用。尤不可須臾緩矣。今以天下大勢言之。法國占據安南之胥江及南天省。既與我廣西雲南貴州之邊境毗連。英國占據五印度。既與我雲南四川之邊境毗連。俄國染指新疆。聯絡回部。已與甘肅陝西之邊境毗連。其占據黑龍江以北者。又且與我盛京等處邊境毗連。至東南七省之逼近海洋。為洋船所可朝發夕至者。又無論已。從古中外交涉。急于陸者恒緩于水。固未有水陸交逼。處處環伺。如今日之甚者也。然以理與勢揆之。凡外國陸地之與我毗連者。不過得步進步。志在蠶食。而不在鯨吞。其水路之實逼處此者。則動輒制我要害。志在鯨吞。而不在蠶食。故東北為最要。東南與西北為次要。西南又次之。此四要者。若分緩急。選練重兵。水則首尾互應。陸則各自為戰。庶幾漸息平敵人覬覦之心。或有可稍固吾圉之一日也。中國旂綠各營。數非不多。口糧太薄。器械太窳。斷難恃以制敵。年來雖有減兵增餉之議。而餉仍薄。汛兵未裁。終難化散為整。徹底改觀。臣在江蘇時。曾將撫標數營舊兵。一律裁汰。易以新勇。撤去汛地。改操洋鎗洋?。當時輿論。頗得撤汛之難。經臣密奏以和議不可長恃。自強必須早計。仰蒙　聖恩。特允照辦。迄今並未聞汛地撤後。稍有流弊。若使各省均以勇易兵。減額優餉。分別練為?隊鎗隊。雖不增帑增費。而十萬勁兵。固可星羅碁布。而其要則在于裁汛併營。?分汛則兵斷不能練。不練則雖優餉減額。而兵何自而精乎。至於各省沿海水師。但知安泊內港。不能拒禦外洋。積習之深。非一日矣。然使水師即精。而所用乃艇船舊?。則仍以予敵也。沿海漁人[蜑](蜃)戶。熟習風濤之險者。其根柢較內地之兵。為能耐勞。次則挑選水師之得力者。易其船械。勤其操演。教以測量規算。漸練漸熟。使其常以水為家。而且當令沿海全洋。統籌兼顧。不可稍分畛域。何則。風濤馳驟。一息千里。若分各省疆界。則彼此推諉。寇盜終無殄滅之日。故化散為整之法。不特陸師宜然。而水師尤為切要。日本彈丸小島。不過夜郎靡英之倫。而年來發憤自雄。變更冠博帶之舊習。師法輪船飛?之新製。其陰而有謀。固屬可慮。其窮而無賴。則更可憂。以北境之塞希輪地與俄。而日俄之交固。用李太國開火車鐵路。而多借英國之債。其國主常見英使巴夏禮。與之潛謀密計。而日英之交固。用黎展遠密查臺灣情形。資為指臂腹心。而日美之交固。彼其低首下心。伈伈俔俔以求悅於各國者。豈有他哉。?其覬覦臺灣。已寢食寤寐之不忘。中國倘棄之如遺。固既從心所欲。萬一勢出于戰。則又交暱各國。為之解鈴說合。不致能發而不能收。此其所以敢肆然無忌快志于一逞也。臣任蘇藩司時。曾於議覆修約條內。陳明日本陰柔而有遠志。中國所買鎗?。皆彼國選餘之物。宜陽與之好。而陰為之備。其時李鴻章深以臣言為然。當即代為密陳。今日本雖小有所償。然彼之所費。既不啻十倍此數。?死于是役者復五六百人。萬一他日復藉端發難。以數舶橫?于黃海黑水洋之間。則津滬之氣不通。事事為之棘手。而臺灣之患。猶其小而且緩者也。故今日馭遠之法。內則力圖整頓。不可徒託空言。外則虛與委蛇。不必稍涉虛憍。不惟與泰西各國開誠布公。示之以信。即日本亦宜暫事羈縻。使目前不致決裂。俟我水陸各軍均既精練。自可潛消其窺伺之心。萬一不能。彼出于驕。而我應之以正。亦為薄海之所共諒。此練兵之當務速務實。不可得過且過者也。__一簡器。原奏稱凡?臺及水?臺所需巨?。應如何購辦。水陸各軍所用洋鎗。應如何一律購用最精之器。及以後應如何自行鑄造精益求精之處等因。查外洋火器。至今日如此之精。非惟唐宋元明之所未有。抑亦堯舜禹湯之所不及料。總理衙門所稱知效彼之長。已居于後。然使並無此器。更何所恃。誠為洞見癥結之論。惟火器一項。不外鎗?火箭等物。有宜于攻者。有宜于守者。有攻與守並宜者。英國之大。?有曰阿勿斯郎。有曰巴留西。有曰安司脫浪。有曰回得活特。法國大?曰墨迭兒魯士。布國大?曰克虜伯。美國大?有曰巴勒得。有曰四得臥得。有曰布魯嘎斯。有曰得里氏嘎。?諸國之?。以阿勿斯郎。德里氏嘎為最大。以克虜伯布魯嘎斯為最精。大者吃子至六百磅。聞其鑄造時。內用生鐵。外套熟鐵。釘以螺絲。既成之後。多用火藥轟放。使內外二層。漲力勻透。生鐵與熟鐵相切已緊。然後以之施用。阿勿斯郎在其本國購買。已須一萬九千圓。買價既大。即運費亦當不輕。精者二十四磅之彈。能與百磅彈同其銳力。從前?後開門。僅用左右雙劈。近則用整塊圓劈。又用藥演放千數百次。腹內始加鋼圈鋼底。彈則加以鉛殼。比膛略大。?腹有螺旋三十二轉。必使彈由腹中相盪相摩。宛轉而後出口。此漲力之所以加大。速率之所以加快也。但無論如何大?。其命中須在一里內外。過遠則彈子本體之墜重力與空氣之阻攔力皆足以累之。恐攻堅不能有勁矣。至美國之格林?管多放速。有同魚貫蟬聯。布國之聯珠鎗。兩人肩負而行。若中國之?鎗。一分杪可放數十次。亦為陸戰行營之所必不可少者。或欲擊近。則用馬口鐵盒。實以群子。以漆固之。出口後亦能四散撲人。如風雨之驟至。但須圓滑合膛。方能得力。其欲越山越城。而擊不能望見之物。則用十五寸徑口以上之麼打?。昂其首而用高弧之庋。自上而下。可以炸物焚營。南花旂?臺。為北花旂所燬多受此種?子之害。至洋鎗一件。外國不三十年。而已屢變其製。初用火石引火鎗。繼用鋼夾引火槍。最後以來福槍為第一等。自南北花旂交戰。北花旂始用林明敦槍。南花旂始用果倫比槍。自布法交戰。法國始用篩師撥槍。布國始用尼一根槍。經一次之戰爭。則必增一番之慘酷。造物至此。亦幾無以供其雕鐫。其槍腹背有來福。皆從後門進子。循環迭放。無堅不摧。然而機簧太繁。用久則漸失挺力。而不能盡如人意。而且銅捲子藥。購艱難。子罄則鎗為廢物。故只能用于臨陣。操演只可仍用舊槍。其抵禦馬隊。則用能炸之火箭。倘兩軍相接。我占順風。則用噴筒毒?以迷敵目。使其洋鎗不能施放。器械既利。則又在平時心定與手熟。總之機器及前敵之軍械。必須精于腹地各省。庶得以重馭輕之法。至于?臺。則宜建于地險水曲。敵船必宛轉而後能馭行者之處。方能使敵船多受數?。又可從前面後面為通行之圍。若臺設于水路徑直之地。則敵船瞬息即過。豈能??中其要害。北海惟大沽之水道最曲。大江自鎮江以下。惟金山前水勢迴環。均可建築?臺。焦山四面受敵。似不如也。造臺之法極內一層。須用灰牆。外牆則用磚石。不如用三合土。其厚總須在二十尺以外。高低則視地勢之低昂。及水路之中偏。護牆必須成交角。而不可成正角。斜至五股之一勾。敵?若來。自可斜拂而過。不致顯與為抵。其?臺及火藥倉上。必設太平?。以禦自上而下之?子。下必設高陽堆。以禦橫掃之?子。其最下層之地隧。必須加築堅固。四面俱通。溝外之小?臺。大沙堆。亦必須迤邐照應。即使敵用陸兵闖入。尚可側轟橫截。然而北花旂之鐵甲船。為南花旂?臺之?所轟傷者僅三隻。為水雷所轟沈者十餘隻。?專用?臺而無水樁水雷浮壩等物阻于前。則?臺斷不能得力。而敵船之游駛。可以自如而無忌。若臺中大?。則自六百磅以至二十四磅之?。無不可用。惟放?地步。愈寬則愈可轉移。愈密則愈受敵彈。此在位置者先事之綢繆。與臨時之變通耳。外國寓兵于工。即寓工于士。故製造與行兵。概可歸于一貫。中國兩離之則兩缺。此其所以不能以格致為自強之本也。若夫機器局之設。必須在煤木?集五金易採之處。尤為便易。江西之鄱陽湖邊。有數大?山阻水環。敵船所不能入。而南贛汀建之水。亦可乘漲而至。上達楚蜀。而下逮皖吳。于此建一大機器廠。氣易通而料易集。臣上年曾以此事商之曾國藩李鴻章。皆以為可。只以無費而止。今機器之役。事方經始。有進境而無止境。若精華全在海濱。勢同孤注。萬一彼族變生不測。先下辣手。豈不深費經營。是則欲製器又必先製器之地。為尤切而且要者矣。__一造船。原奏稱創立外海水師。應如何添購各兵船及鐵甲船。水?臺應用若干船。只該船吃水最深。各海口何處宜于駐泊。如何抵禦。如何攻破。逐一詳議等因。查外國前十餘年。新聞紙即有云中國自唐虞用木船盪槳。至今數千年。仍是用木船盪槳。可謂永遠守執古法等語。?所以諷之者微矣。易曰。窮則變。變則通。戰國杜摯有言曰。利不百。不變法。工不千。不易器。?及今而能變。則尚有可通之日。及今而不變。則再無可變之時。外國之鐵甲船有數等。其最上者。中用樣木與黃松木。外加極韌而有大凹凸力全無炭質之熟鐵板五層。每層約厚四寸。層層用螺絲釘嵌。凡遇船中吃力之處。則鐵板加層加厚。?鐵甲數層相合者。?子難穿。獨層厚鐵者。?子易穿也。鐵板之下。必用堅木以為之墊。有厚十二寸者。有厚八寸者。方可稍減敵彈震動之力。而又嵌鐵彈于木墊之內。使不穿透。其最大者。機器力重有一千五百疋馬力。吃水太深。中國口岸內。恐無此深水之港。難以購用。今年英國駛乘換仁勾之銕甲船。約八百疋馬力者。用之于中國洋面。最為合式。若如日本所購之鐵甲船。本係木質。不過上面蒙以三四寸之鐵。僅有二百八十疋馬力。船下吃水之處。亦全無鐵。若以兩枝半桅之結實頭板船乘風撞之。自必震動鬆裂。非真鐵甲船也。購買之價。視船之精麤大小厚薄新舊。及馬力多寡。機器鍋爐之靈便結實。往往有賤于兵輪船者。大約上與中之鐵甲船。價總在十萬磅以外。二十萬磅以內。每百磅又須加船漁雜費十二圓半。若託洋人輾轉購求。必致誤買木質之蒙鐵者。不如選派熟習船務結實可靠之委員。分往外國船廠。託其製造。一面帶同中國製船駛船之人前往。認真學習。俟其造成。中國工人亦可習焉而化。大約英美法丹各國船廠。每廠各宜定造一船。成後再行考較優劣貴賤。以為委員之賞罰。方不致虛縻巨?。現在英國有大小銕甲船五十四號。法國六十二號。俄國二十四號。美國四十六號。其間以木船舊質。外蒙鐵甲藉為虛聲者。亦屬不少。中國洋面延袤最寬。目前大小鐵甲船。極少須十號。將來自能創造。極少須三十號。方敷防守海口。以及游歷五大洲。保護中國商人。至停泊鐵甲船之處。固須水深。然海底必須硬泥之質。庶能受錨。若?泥質。則起錨艱難。沙質則錨易走動。石質及蛤殼質。則不能受錨。中國極好錨地。以香港為最。?上有重山迴護。可以避風。而下則水深二三十拓。不致過淺過深。今已歸之英人。抑無庸議。北海遼東之老鐵山前後。以及搭途?長子?等處。海面全是泥質。水深二三十拓不等。直棣遼東二海。大風不越十二時。雖無山勢擋阻。亦屬無妨。此間似可泊鐵甲船二三號。距大沽南?臺之南高墩約八里以外海底泥質。此間似可泊鐵甲船三四號。東北海有此數船。首尾相應。則津沽山海關鴨綠江之門戶可固。惟十月水淺以後。須將各船移泊煙臺。以資活動。煙臺港外有崆峒列?。可以遮護風力。海底亦是泥質。似可泊中小鐵甲船一二號。楊子江口。崇明山之南面。水深二三十拓不等。惟海底?泥居多。中亦有泥沙相合者。可以拋錨。此間似可泊鐵甲船二三號。上以通津滬之氣。下以保太平洋萬里之安。臺灣北面。距日本之九修?。為直隸一葦可杭。似宜泊鐵甲船二三號。以固東南樞紐。但臺灣東北海面水勢。為呂宋諸山所束縛。波濤最險。不如泊于澎湖漁翁二?之間。抑或雞籠港等處。亦易運煤。錨地亦尚穩妥。廣東虎門。水非不深。而海底不平。且一旦與諸國有事。即不能駛出香港。與東北洋諸鐵甲船相聯絡照應。資首尾之互擊。似可泊鐵甲船一二號。以為自固之用。其鐵甲船攻破?臺之法。在八百丈以內者。可用八寸徑以上之螺絲?。配以實心尖彈。專指臺角一處。層放迭擊。不可忽東忽西。俟有傾圮之形。然後自上而下。遞擊遞低。其臺牆自必漸裂漸離卸矣。其十五寸以上之麼打?炸彈。則用以仰攻臺中之火藥倉太平?。使其延燒。臺兵自無跕足之地。而船中人抽配陸兵。為常行壘以逼之。敵人接濟一絕。有不渙然瓦解者乎。其鐵甲船自衛之法。倘遇兩岸有林木之處。船桅必多挂樹枝。使敵人不能辨識。所有鍋爐氣貫機鏈。兩邊必護以沙袋。外面必蒙以鐵鏈。使之往復迴環。又以大繩結網。為外層遮蔽。使之以柔克剛。倘遇敵之鐵甲船衝撞勢猛者。捩柁偏左偏右以避之。勢相等者。急轉船首鐵衝。先撞其腰。又以船首衝四五丈之長木二條作?形。外蒙以網。下以重物墜之。則可以收取前阻之水雷等物。俾免作為觸擊。其攻破鐵甲船之法。一曰大?須用實心尖彈。自二十四磅以至六百磅。愈大愈為得力。其彈體一為觜孤。二為圓椎形。三為圓柱形。四為平圓底。開?之時。先應計其速率。三千步內。定其率點于船頭。三千步外。則定準點于求到之處。及其尤近。又必須??擊其火藥倉。及鍋爐螺輪氣機捩柁之處。則一?勝于十?。至?中火藥。宜用近日布國新製之藥餅。則始能速率稍減可免炸裂。末速率倍增。鐵甲可以直透。__一曰水雷。用生鐵鑄殼。厚約半寸。用藥自五十磅以至百餘磅。以距水面之淺深。為用藥之多寡。水深者用電線引火之雷。水淺者用磨而發火之雷。下繫之錨。其重必須比雷七倍。倘以木樁繫之。尤為定而有準。若緊靠船底轟發。雖極厚極堅之鐵甲船。無不裂而沈者。倘在船之前後左右轟發。則有沈有不沈矣。惟用于外海則煙水渺茫。萬難恰值敵船一定往來之道。而且自銅山以至沈家門。潮信過大。自七尺以至二十一二尺不等。水雷放低。則潮漲時相距二丈有餘。雖觸發不能有勁。若放高。則潮落時適為敵人所窺見。更為無濟。雖用活機以俯仰之。而高下懸殊過甚。終難得其定力。若能用于內港河道稍窄之處分擋。排如雁行。虛虛實實。以標識之。則敵船勢不勝撈。必疑自退。其順風力水力飄動之水雷。或用機器自行之水雷。敵人用長竿一撥即開。難以有準。亦有船裝水雷。以器機在水底行走者。然難以對準敵船。本船亦多先受危險。似不可用。若用須以小船。以墊墊槳。使無聲響。船首以長竿繫水雷。黑夜用猛力送至敵船之下。自可轟破。此外國在大洋相持時。亦偶有用之者。一曰水?臺。有在水面浮洲。用堅木排列成格。而外以沙土為垣者。此為定?臺。有下繫重錨七個。中用鐵鏈堆于木樁者。此為活?臺。有用四千順之鐵船。配極重之大?。中用機器自行。遇鐵甲船過。可以自後通行打之者。此為浮?臺。此三種?臺。有用大?六門者。有用四門二門者。即使擊鐵甲船得力。而勢同孤注。故所用皆係光膛大?。螺絲貴重之?無用之者。恐一旦同歸于盡也。近時法國比倫。又以熟鐵皮為極大之浮標。其形為扁橢圓體。共重三萬頓。比鐵甲船加倍。其標留三孔。錨鏈即從三孔而出。其分隔之機。共有一萬八千個。均無漏水之門。故不漏氣與水。雖使鐵甲船用力衝之。亦不易沈。似較水?臺稍為得力。然費重運難。不如多造水雷而有實濟也。一曰大筏中用鐵倉。實以火藥。外用觸火之物。筏見于水面者極小。乘風乘水送至鐵甲船邊。機器一發。藥倉炸裂。北花旂之鐵甲船。亦有為此種大筏所衝燬者。至于氣毬電?。皆行軍必不可少之物。自應分別購製。方不致臨渴掘井。以上各項船械。購買之值。賤于自裝者數倍。然若不一面購買。一面裝造。則始終受人把持。終無自強之日矣。__一籌餉。原奏稱以上各層。此時創立之需。日後久遠之費。非有大宗巨?。不能開辦。非有不竭餉源。無以持久等因。查各條辦法。只陸營改兵為勇。就原有之餉。選新練之兵。但需訓練工夫。不必另籌口糧。其軍火一切。或酌用前敵所餘舊鎗。或酌給次等新鎗。似尚可無須大宗巨?。其?臺鐵甲船以及要口防兵新鎗新?水雷?臺等物。並製造一切經費。將來持久。固非數萬萬金不能。即此時開辦。亦恐非千餘萬不可。從前總理衙門案提四成洋稅。原為綢繆未雨而設。未知現存尚有若干。各省釐捐鹺榷落地稅若能結實整頓。歸為畫一辦法。歲入當可稍盈。其兩淮之商捐。廣東之沙田。或亦可酌籌一二。餘則惟有如原奏所稱。盡人力。因地利。開財源。節財流而已。絲茶二者。中國大利之所歸也。今僅浙閩數省種植得法。若能于地氣不甚寒冷之省。一律勸植桑茶。多出一分之貨。即可多增一分之稅。洋人泥布。皆從中國買絲棉而成之者也。往來越海洋十餘萬里。而猶有餘息。若中國自行仿造耕織機器。則絲棉無自外求。深耕可盡地利。不惟百姓可免飢寒。而利權所入當益饒矣。五金煤鐵各礦。西班牙布魯士英俄新老金山等處。歲入何止千萬。中國地大物博。為五大洲第一繁盛之區。此等金?之氣。豈能終秘而不宣。西人之精于化學者。凡見石面上有青黑花形。及平地隱隱有一條凸起如山。或有一條凹下如澗。或其地草木獨異。則其下掘至三四丈深。必有五金之礦。又其下小石之與大石相附麗。而自成一色者。西人謂之果唔。若能分別其胍絡。而以水銀灌之。則果唔中皆有金可取。聞倣造自來火之草木質金石質者。雲南與印度接攘之處最多。似可令諳化學之人。分別前往采。四川鹽井之有煤油者。若用機器挖通。亦可挹注不竭。磁州平陸大同太原米脂等處。皆煤多而佳。傳聞濰縣萊蕪等處。皆有煤而塊亦大。鎮江之東南山。煤鐵五金。似皆可采。浙江之金華。福建之永定。則有煤井。至于鐵則各省產者尤多。而且產煤之處。皆多產鐵。廣東之芝?鐵尤有筋力。而炭質亦少。臺灣北路一帶。田地最饒。自崇文山後。與菖鳥廳毗連之處。高山曠野。縱橫千里。生番野性。醒則如人。而醉則如獸。本萬難就馴。然趁此恩威並用。隨時招撫。以生化熟。或亦是一機會。臺地每年出烏龍茶千數萬箱。皆此間附近所產。而良材大木為尤多。五金煤炭之礦。定亦不少。若設一大機器廠及大船廠于此。當可取不盡而用不竭。閩粵人之傭于彼路者。無一生還。若招以屯田開礦。利竇日開。生聚自可日盛。數十年後。意可另設一省于此。以固夷夏之防。以收自然之利。且木料五金煤鐵等項。非特利源所繫。亦軍事勝敗所關。法國戰船十倍于布。而平時未及多儲煤炭。戰事開而始購用。各國遵照公法之例。不準售買。法國以此竟為布人所敗。故開礦一層。尤為目前軍事餉事之第一要務矣。至中國人之商於外國者。以新老金山新加坡為最多。生意亦最大。若設領事官及派鐵甲船以保護之。則抽其貨釐。亦可為供給該船之費。若夫鴉片一項。漏?尤甚。每年絲茶所入之?。僅足抵鴉片?所出之數。即不能禁彼之不來。亦當設法維持。使銷售之漸少。查官與兵二項。吃?者本已有禁。自當認真申明舊例。有犯必懲。至紳衿及士農工商之吃?者。擬限五個月全戒。不戒者不加以罪。但別其籍。入癮附于娼優棣卒之後為五等。合家不得請封子孫。不得應試為官夫不加罪名。則無書差需索之擾。列入賤籍。則有家人父子極力勸戒自行嚴禁之益。但禁有用之人吃?。而不禁無用之人吃?。又但禁吃食之人。而不禁販買之人。則彼族亦不得責以違約。向我紏?。除官與兵二者。由大吏自行查禁外。其紳民限期。似可由督撫選舉公正紳士。會同州縣設局辦理。限滿之後。臨時再酌予展限一次。應入癮籍而不入者。許旁人揭告。分別妥辦。仍多貼戒?良方。以資挽救。__若慮驟然行此一事。或致藉口。則各省百姓服鴉片自盡者。無日無之。疆吏藉此最舉數端。懇請通飭辦理以重民命。似亦不為無因。且英國為弛禁黑奴之事。捐銀千餘萬以成善舉。今以毒物貽害中國。自問想亦不安。似可一面遣公使與該國王及上下議院。婉詞理論。耐心堅持。但求異日之有濟。不望速效于一時。並由商民常刻洋字新聞紙。公布各國。訴以中國受鴉片?之毒。為至慘至酷。其國內雖重利。而外亦好名。或不至漠然無所動于中也。抑或由公使攜帶桑茶種各若干贈其國主。勸令將印度種?之地。試種桑茶。彼以毒物來。我以美物往。或可使之內愧乎。至禁未淨絕之前。中國自無罌粟。似當稍減稅釐。使內地之?賤于外來之?。則彼?銷滯本虧。更可望其日來日少。不禁吃者販者。而徒禁內地之種者。則內地少種一分。即引外國多銷一分。中國貨財亦即多耗入外國一分。是慮猛虎之噬人。而又惜其不能飛。而傅之以羽翼也。沿海舊有水師。裁後所有口糧船費。即可津貼新創之水師。其舊日水師大小官員衙署。均設在內地人?稠密可以收費之處。若一律變費充公。似亦不無小補。且可杜絕水師永遠不致居陸之弊。陸地設電報。其費減于海者十之七。若擇陸地緊要繁盛近海之處。先設公司漢字電報。一可通軍情。二可收信資。三可減駢費。似亦不為無益。況洋人沿海已設英字電報。我仍置而不設。則是我之一舉一動。外人瞬息得而知之。外人一舉一動。我終久不得而知也。陸路電報已通。則海中電報銷路必滯。然後由中國承充。亦準外國附遞信息。但須一律改為漢字。令通事譯以授之。似亦杜漸防微之道。此外復設公司銀行。凡官民公司。皆得入股。以通天下之有無。以報隨時之貼息。將來開礦一局。亦即從此公司生根。銀行一設。則銀紙可以通用。如古者鈔票之類。開源之端。孰大于是。至目前之輪船招商局。則損外益內。最為有益大局之舉。尚宜擴而充之。使可由近而遠。鐵路亦將來之所不能不設者。否則恢復新疆。轉運艱苦。抽調兵勇。行走豈不遲延。但此則須設在我海防已有可恃之後。方不致為他人所攬。以上各層。皆有關于人力地利開源節流之大者。惟宜行之以漸。持之以恒。購造最縻巨?不可用同泥沙。礦務最易擾民。不可出以鹵莽。用財者苟諸事一秉至公私。毫不存意見。行見天下變通。地不愛寶。而國用無虞匱乏矣。__一用人。原奏稱以上各事。一不得人。均歸虛費。然其誤在于用非其人。而不在法之未善。不得謂事之不可為等因。查練兵簡器造船籌餉。皆可籌切實辦法。惟用人難得切實辦法。而洋務用人。尤難得切實辦法。何則。用人而求切。則泛者疑矣。用人而求實。則虛者怨矣。欲求所以用人。先求所以知人。至于洋務。則尤為叢污?垢之所歸。當波瀾驟起之時。如捕惡蛇。如禦洪水。不知費幾許經營。而後不致決裂。乃不責其平時之不能自強。而詬其臨事之不能一擲。以父母清白之遺。終日與異類往返酬荅。舌敝唇焦。轉使千秋萬世。蒙一不韙之名。有志之士。如之何而不去之若浼乎。總理衙門原奏所稱同心少。異議多。局中之委曲。局外未必周知。?痛哭流淚其言之也。南宋初趙子砥自金歸奏云。金人議和以用兵。我國斂兵以待和。譬如畏虎。以肉飼之。肉盡終于噬人。不如預設陷阱以待之。此言可謂至明至切。夫給香港給賠價。以肉飼虎也。陳兵簡器造船。設陷阱以待虎也。彼深居室中。目未見虎者。輒謂虎形如羊。狀如豕。可持箠以驅之。厲色以殺之。及一旦獨行深山。突遇龐然大物。張牙舞爪。據地一嘯。獵獵風生。不覺嚬然長號。始自悔陷阱之未設。致一身親處其害也。而已無及矣。則何如及今事尚可為而為之乎。為之之術奈何。惟用濟變之才以自強。一曰水師將才。二曰外國使才。三曰製造通才。何謂水師將才。查水師脈絡雖與陸路不同。而馭之之理不異。十數年來。水陸各營將領。豈無智勇兼優。而略能耐習風濤之苦者。宜調往輪船學習。優厚其餼廩。而深觀其造就。計其中必有偉然特出之人。又于機器各局及現有輪船管帶辦事員中。采訪考驗。試之以事。當亦可間得一二。其舊時水師以及沿海諸色人中。或設榜以招入格之才。或博訪以求出?之選。上以誠求。下必有以實應者。何謂外國使才。古來列國交際。皆不廢聘問之禮。豈今日而能獨異。惟使臣必使能通彼此之情。而又能消未然之?。則責任亦實不輕。京官為人材淵藪。向有抱負經濟者。即不必曾任洋務。但稍加閱歷。辦理自有分寸。其次則索之于沿海士商及曾親往外國之人。但求能任時局之艱鉅。不必復計資格之有無。英使阿而各本係醫生。巴夏禮本係商人。何嘗有資格哉。而彼國倚之若股肱腹心。中國竟大受其累。可知何地無人。何途無才。特在當局者之能懸鵠以招耳。使才既得。或數國兼遣一使。或一國專遣一使。惟英俄法美布五大國。及羅馬教主處。則當擇其有風力而善言語之使臣。方不辱命。?英國交涉本繁。而又有洋藥一害。法及羅馬。為天主教之樞紐。必須耑使與之辨論。教士之入中國也。引誘莠民。欺凌良善。掣肘官吏。潛通消息。凡有百姓之處。即有傳教之人。目前受其荼毒。固屬甚而又甚。將來釀成大變。更為防不勝防。羅馬本屬弱國。全賴法人為之袒護。自法被布國所敗後。護?該教主之鐵甲船。業已撤回羅馬原境。又為意大利所奪。教主亦無如之何。故近來教士之在他國者。氣焰稍衰。而在中國之教士。則囂張如故。是宜急遣使臣。將教士種種不法之處。與該教主及法國辨論。切陳熟商。一面制辦教士之法。一面嚴飭州縣不分民教。一律處斷公平。勿再為叢敺雀。此遣使中第一議也。喀什噶爾酋目牙古幹者。前年與英立約。英議院中。亦有論及該國不宜與中國之叛臣通好結盟。因中國當時無公使在彼。不能與之執約以爭也。布則素恨傳教。俄則關涉新疆。而且為最大最強之國。美則地曠物博。皆使臣之所必須聯絡者。日本在我臥榻之側。近而且逼。所使當精益求精矣。至于離間一法。只能行之于昔時。不能行之于今日。?泰西自其國遠涉數萬里以來。和則樂利同沾。戰則?起為難。當布法交開時。法領事被戕。布領事尚為代抱不平。兔死則狐悲。理固然也。故使臣惟有一秉至誠。不必稍涉疑間之計。轉啟各國疑貳之心。至安南暹羅等屬國。亦當遣使順道撫慰。堅其向化之忱。不徒以厚往薄來。為能盡禮之誼也。__何謂製造通才。以中國之大。人物之眾。豈無精于化學算學留心機器之人。化學算學者。製造之所從出也。將來軍火鐵船耕織機器。以及開礦各事。皆與製造相為表裏。任繁事大。尤當慎其選而專其責。津滬閩諸局。陶鎔已久。成就必多。京外官有精于算學者。自可指派來局。互相磋切。此外如有心靈品端之人。似亦無妨廣為延致。但望多中選精。斷難精中求多。此時厚其薪水。他日優其出身。人才豈有不蒸蒸日上者哉。且求才必當于無事之時。然後能用于有事之際。否則時方晏然。雖伯樂牽騏驥。過于其門而不顧。及變生倉猝。駑馬之骨。竟奉以千金。何則。預則識拔自真。急則取舍或誤也。一曰儲將來有用之才。其目有九。曰圖學。曰算學。曰化學。曰電氣。曰兵器。曰機器。曰工務。曰船務。曰政務。凡同文館。廣方言館。以及出洋學生。皆就此數大端。發憤精研。以底于成。學成之後。只準為公辦事。不得自圖生計。各關道並有洋務。各州縣及各省稅務司。皆該學生進身之階。即將才使才通才。亦皆伊等生根之處。惟中外各館須再加擴充。斯取不盡。而用不竭。自強根本。無有重于此者矣。抑臣更有進者。外患不除。人身癰疽之疾也。民生不安。人心腹中之疾也。癰疽之疾。固足傷生。心腹之疾。尤能致命。海內黔黎。自遭髮捻擾亂以來。僅有生業。饔?不缺者十之三。飢寒逼迫。朝不保暮者十之七。而其中尤受困累。無可告訴者。一為農。一為商。農民終日胼胝之餘。所得幾何。一經胥吏之垂涎?囂。必至雞犬無聲而後已。一催科也。串票有費。投納有費。一詞訟也。審訊有費。提押有費。見教士則若天神。視平民則如魚肉。有若深恨百姓入教之不速者。　朝廷有豁蠲之曠典。而取盈者不為下行。草野有委曲之?情。而倚勢者不為上達。當官幕吃煙飲酒呼盧喝雉之時。正百姓顛連疾苦哀籲無門之時。其佐雜之擅受濫刑。營汛之藉端訛索者。更無論已。商人涉江浮海。冒犯霜露。營求尺寸之利。而官府僅取百中之一。以充餉奉公。彼亦何敢稍有異言。乃榷吏卡員苛索萬狀。翻囊倒筐。無異盜賊。隨身需用之物。在洋人尚有優免之章。獨至華民漏報一絲一縷。雖全船貨物充公。而尚須加以厚罰。不知當事者何厚于待洋人。而薄于待華商也。日既高而未起。日未暮而停查。私費未投。雖千百人守候呼號。而有所不恤。征收完納之間。絕不寓體?矜憐之意。迨至商人利薄本虧。于稅釐豈無所損。則何如明定一抽收章程。懸牌示眾。使各色均歸一律。不得畸輕畸重。罰?概以充公。司事人等不得私分。庶免藉端酷罰。復出其不意。特派素有清望大員。微行查訪。奏參一二。或可挽回風氣。釐課亦可日有起色。去年沿江訛傳彭玉麟微服查察釐榷。員役歙跡數月。可見若?並非毫不畏法。但任非其人。則流弊滋甚。此又不可不防也。然而農商之受害日甚。則由于官吏不能通上下之情。官吏陋習之日深。則由于員多缺少。補署無期。一旦冀得差使地方。如餓狼之忽遇肥豕。不趁此飽噬一口。則將來永無果腹之時。迨此狼去而彼狼復來。民困如之何得甦。元氣如之何得復也。萬一誅求無厭。人心或搖。不知須麋費幾千百萬之餉。貽害幾千百萬之民。而後始能奠定。明收有數之?項。暗耗無限之脂膏。廣西前事。是其殷鑒。無乃所入者過薄。所償者過厚乎。　朝廷倘一旦毅然?然為停止實職捐輸之計。疆吏認真淘汰考課無所能者。一概奏請于本職上酌加虛級。咨送回籍。聽候調取。然後刪去浮泛膈膜之虛文。講求生聚教訓之實濟。必大僚不貪餽送。而後州縣之法可行。必州縣不任吏胥。而後官民之情可貫。若上之于下呼吸易通。則下之于上親愛有至。即一旦海疆有事。蒼赤抱同袍同澤之忱。可一呼而成勁旅。雖有教士之浸?。不懷疑貳。雖有漢奸之買囑。不能間離。是　國家所失于捐輸者甚小。所得于民心者甚大。又何必飲鴆止渴。為一時苟且權宜。蹈東漢末流之覆轍乎。否則官民之氣日暌。上下之情日散。心腹痼疾既深。雖日事籌餉籌兵。亦終恐無補于萬分之一。除船械一切自強之具。必須效法于東西洋外。其餘人心風俗。察吏安民。仍當循我規模。加以實意。庶可以我之正氣。靖彼之戾氣。不致如日本之更正朔。易衣冠。為有識者所竊笑也。__一持久。原奏稱方今大局攸繫。莫如外患。禦患之道。莫如自強。非局中局外用心切籌。堅持定見。豈能有濟等因。查西人于格致一事。往往冥心孤索。父不能通其理者。子若孫必通之而後已。故事能有成。然能製一有用之物者。國家必隆其爵。子孫必世其業。以故有志之士。無不耑心并力。堅忍耐苦而為之。我中國則窮理之學有餘。格物之學不足。誠以所懸以為富貴功名之的者。在此不在彼。故極身心性命以趨之者。亦在此不在彼。目前已難望其事之有濟。?日後能期事之久持乎。其所以不能持久之故。撮而舉之。約有二端。一曰任事不專。責重者?務蝟集。每日何止數百事。故只能了事之當然。而不能深求事之所以然。虛文繁。則精力疲于應酬。例案繁。則樞紐持于書吏。不惟奉行者習而不察。即倡議者亦且過而弗留。極緊極要之事。反為不緊不要之事所累。姑且以一省言之。地方報盜。上司但批會營嚴拏。而營之有兵無兵不問也。州縣報?。上司但批籌?撫?。而?之有著無著不計也。一事如此。諸事可知。一省如此。天下可知。非常之舉。黎民所懼。固非慘淡經營。苦心孤詣。不能底于有成。乃關繫安危之事。與循例奉行之事。紛至而雜嘗。則何能窮其所往。使事無遁物。物無遁情乎。故必先省事而擇其至重至要者。盡瘁以圖之。然後事能有濟。此持久之一道也。一曰求效太速。泰西之謀國也。締造經營。擲金錢于無用之地者。不知幾何。一旦闢土開疆。始收效于數千百年之後。中土士人。于事淺嘗輒棄。予之甚吝。而期之甚?。見卵而求時夜。見彈而求鴞炙。無怪其業止于半途。功虧于一簣也。?西人之船械本于創。創則近于捉影捕風。而耗費難計。中國之製造出于因。因則按圖索驥。而實效易求。即使初次略不中肯。而所費之省于西人者。已不可以道里計也。譬如前製之械未精。而後製者必可漸精。若因一械之未精。而即謂此械之無用。則雖日言自強。而自強終不可得而至。精衛填海。未必一石而海即成田。愚公移山。未必半鋤而山即改道。惟有不計其效之遲速。但求其效之有無。日積月累。成效必有可觀。此又持久之一道也。西國事事必求遠勝古人。故術日習而日精。中國事事必求效法古人。然辨論多而事業少。虛文多而真詣少。古人之糟粕存。而古人之實意已失矣。夫鐵船飛?。古人所無之物。亦古書所未載之條。嗜古者固無怪其不欲棄我之長。效彼之長。然使彼僅以船?自囿于東西。則我亦何妨以戈矛自足于中土。無如我弱一分。則敵強一分。我退一步。則敵進一步。安危禍福之間。固有稍縱即逝者。天下大變之來。方如烈火燎原。燬室家。斃人畜。在須臾之際。而一二老師宿儒。反叱水龍各機器為奇技淫巧。方且齋戒沐浴。罄折俯伏。欲以至誠。感格上蒼。使之反風而自滅。抑或擊里鼓。召胥徒。禮井泉。分長幼。持杯勺以灌之心。非不誠。法非不古。而財物之燼于火。人命之斃于火者。已不可救藥矣。禦今日之外侮。而仍欲以昔日之兵器者。何以異此。沿海之機器船廠。當經開辦。旋請停止者屢矣。異議者。豈真欲敵國之日強。中國之日弱哉。不過古人所載以矛刺盾之議橫?胸中。而且目未?鐵船炸?之利。身未嘗鐵船炸?之害。故鰓鰓慮夷之變夏。欲挺然以一身當其衝。擬此後凡有指陳練兵簡器造船之失者。即令親往沿海各廠各船考究閱歷。外國之兵與器。果否勝于中土之兵與器。即將來購船製器。當必有疑為耗費過大者。亦可令指陳之員親往查核。果真有弊。自可愈加釐剔。若其無弊。言者當可釋然。其購物價錢以及一切雜用。尤必每月刊布月報。以昭覈實。古今來無論大如邱山細如毫毛之事。內愈秘則外愈疑。則何必不洞開城府。使局中局外皆可共見共聞。天津一案。臣屢請和不可恃。防必須固。萬一?裂。或由上海。或由胥江。以擣其後。又自請嚴議為津君邑官民贖咎。奏牘具在。可覆按也。而論者痛詆在津辦事諸臣。陷害循吏。貽誤大局。若使當時局外。得見臣與曾國藩等密陳各疏。或亦可稍息譏謗。此曾國藩之所以歎息痛恨。長逝而不瞑目者也。故臣為欲局中局外。一力一心。為持久之計。則莫如將應辦各事。使之目擊心曉。了然于中。如慮漏洩密情。亦何妨令異議各員親到局中。詳閱原委。妥籌熟計。然後辦事者有立足之地。而定見可堅持矣。且今日人才。不患持議之異同。而患委靡之日甚。宋臣蘇軾所謂平居無犯顏敢諫之士。臨事安得有殉義死節之臣。若局外而能堅持異議。雖未必言能中肯。然其氣自可用也。倘令閱歷邊事。由麤而精。由生而熟。此時多一骨鯁之直士。即他日多一幹濟之能臣。豈不大有裨益乎。然則今日而令人人之能自強。則當先示以的。而不可徒用虛言。欲事事之能持久。則當相見以誠。而不可稍分門戶。庶不致功敗垂成。半途輒止矣。_
籌海篇上*或作籌海篇議守|魏源|HCJSWXB_RAO_1881|卷八十三兵政十四海防上|自夷變以來。帷幄所擘畫。疆場所經營。非戰即?。非?即戰。未有專主守者。未有善言守者。不能守。何以戰。不能守。何以?。以守為戰。而後外夷服我調度。是謂以夷攻夷。以守為?。而後外夷範我馳驅。是謂以夷?夷。自守之策二。一曰守外洋不如守海口。守海口不如守內河。二曰調客兵不如練土兵。調水師不如練水勇。攻夷之策二。曰調夷之仇國以攻夷。師夷之長技以制夷。?夷之策二。曰聽互市各國以?夷。持鴉片初約以通市。今請先言守。__今議防堵者。莫不曰禦諸內河。不若禦諸海口。禦諸海口。不若禦諸外洋。不如此適得其反也。制敵者。必使敵失其所長。夷艘所長者外洋乎。內河乎。吾之所禦賊者。不過二端。一曰?擊。一曰火攻。夷之兵船。大者長十丈。闊數丈。聯以堅木。澆以厚鉛。旁列大?二層。我?若僅中其舷旁。則船在大洋。乘水力活。不過退卻搖蕩。不破不沈。必中其桅與頭鼻。方不能行駛。即有火輪舟牽往別港。連夜修治。惟中其火藥艙。始轟發翻沈。絕無泅底鑿沈之說。其難一。若以火舟出洋焚之。則底質堅厚。焚不能然。必以火箭噴筒焚其帆索。油薪火藥轟其柁尾頭鼻。而夷船桅斗上。常有夷兵鏡遠瞭望。我火舟未至。早已棄椗駛避。其難二。夷船起椗。必須一時之久。故遇急則斬纜棄椗而遁。夷船三五為幫。分泊深洋。四面棋布。並非連檣排列。我火船攻其一船。則各船之?。皆可環擊。并分遣杉船小舟救援。縱使晦夜乘潮。能突傷其一二艘。終不能使之大創。而我海岸長。處處防其闖突。賊逸我勞。賊合我分。其難三。海戰在乘上風。如使風潮皆順。則即雇閩廣之大梭船大米艇。外裹糖包。亦可得勝。鄭成功之破荷蘭。明汪鋐之破佛郎機。皆偶乘風潮。出其不意。若久與交戰。則海洋極寥闊。夷船善駕駛。往往轉下風為上風。我舟即不能敵。即水勇水雷。亦止能泅攻內河淡水。不能泅伏鹹洋。其難四。觀于安南兩次創夷。片帆不返。皆誘其深入內河。而後大創之。則知欲奏奇功。斷無舍內河而禦大洋之理。賊入內河。則止能魚貫。不能棋錯四布。我止禦上游一面。先擇淺狹要隘。沈舟筏以遏其前。沙垣大?以守其側。再錨下游椿筏以斷其後。而後乘風潮。選水勇。或駕火舟。首尾而攻之。沈舟塞港之處。必留洪路以出火舟。或仿粵中所造西洋水雷。黑夜泅送船底。出其不意。一舉而轟裂之。夷船尚能如大洋之隨意駛避。互相救應乎。倘夷分兵登陸。繞我後路。則預掘暗溝以截其前。層伏地雷以奪其魄。夷船尚能縱橫進退自如乎。兩岸兵?。水陸夾攻。夷?不能透垣。我?可以及船。風濤四起。草木皆兵。夷船自救不暇。尚能回?攻我乎。即使向下游沈筏之地。豕突衝竄。而稽留片時之間。我火箭噴筒。已燼其帆。火罐火斗。已傷其人。水勇已登其艙。岸上步兵。又扛?以攻其後。乘上風縱毒煙。播沙灰以眯其目。有不聚而殲旃者乎。是口門以內。守急而戰緩。守正而戰奇。口門以外。則戰守俱難為力。一要既操。四難俱釋矣。__或曰。門戶失守。則民心驚惶。縱賊入庭。則必干罪戾。倘賊方入口。即分夷兵登岸。夾攻我後。或進攻我城。則如之何。曰。所謂誘賊入內河者。謂兵?地雷。水陸埋伏。如設?以待虎。設罾以待魚。必能制其死命。而後縱其入險。非開門延盜之謂也。奏明兵機。以縱為擒。何失守之有。賊雖入口。尚未至我所扼守之地。何驚惶之有。然海口全無一兵。尚恐賊疑。未敢長驅深入。必兼以廢?羸師。佯與相持。而後棄走。引入死地。即如粵之三元里。非內地乎。若非夷兵登岸肆擾。安能成圍酋截敵之舉。松江府城。非內河乎。尤提軍于上海失守之後。整兵二千。以待夷船駛入。放?相持。二日而退。使先備火攻。塞去路。安在不可奏安南殄滅之功。傳曰。不備不虞。不可以師。易曰。王公設險。以守其國。大險者。非徒據口拒守。敵不能入之謂。謂其口內四路可以設伏。口門要害可截其走。寇能入而不能出也。自用兵以來。寇入粵東珠江者一。入?波甬江者一。入黃埔松江者一。皆惟全力拒口外。而堂奧門庭。蕩然無備。及門庭一失。而腹地皆潰。使舍守口外之力。以守內河。守口外兵六七千者。守口內兵不過三千。得以其餘為犄角奇伏之用。猾賊知兵。必不肯入。如果深入送死。一處受創。處處戒心。斷不敢東闖西突。而長江高枕矣。何至馬京駛石頭之磯。霆震金焦之下哉。故曰守遠不若守近。守多不若守約。守正不若守奇。守闊不若守狹。守深不若守淺。_
籌海篇下*或作籌海篇議守|魏源|HCJSWXB_RAO_1881|卷八十三兵政十四海防上|或曰。專守內河。誠可制夷艘之橫突。而不能制夷?之猛烈。則我兵猶懾虛聲。奪銳氣。其若之何。曰。大?者。水戰之用。非陸戰之用也。即水戰亦我師擊沈敵舟之用。非敵舟擊傷我兵之用也。且沈舟亦攻海面遠舟之用。非內河近岸近舟之用也。西北平原大磧。陸戰用?。必先立戰車以制敵騎。然後駕?于車以破敵陣。東南江濱海澨。夷若以輪船推?上岸。則有灘塗沮洳之險。有塘陡岸陡之險。有港?橫縱之險。大船不能近岸。小船不能載大?。故自用兵以來。夷兵之傷我者。皆以鳥鎗火箭。從無攜?岸戰之事。惟我兵之扛駁扛銃。則跋涉奔馳。所至可用。且較彼鳥鎗火箭。更遠更烈。其可無懼者一。若夷從船上開?。則無論數千斤之?。數十斤之彈。遇沙即止。而我兵得于沙垣中?擊其舟。故廈門定海寶山。屢為我?擊破夷船。而廈門定海之土城。寶山之土塘。皆未嘗為?破。即鎮海鎮江之城牆。亦未嘗為?破。松江夷船。開?兩日。我兵列陣城外。伏而避之。?過後起。畢竟未傷一人。其破城者。皆小舟渡賊登岸。攻我背後。我兵望風輒潰。及夷至則城中已無一人。何嘗與?事哉。但使近塘近城之地。兼伏地雷。則我?可傷夷。夷?不能傷我。其可無懼者二。夷船在大洋。去岸數里。鎗箭所不能及。故非數千斤大?。不能遙擊。闖入內河。則舟岸相去。不過半里數丈。而我之扛?。必可及半里。火箭噴筒。可及十數丈。但沿岸先築土垣。則我之火箭可及夷。夷?不能及我。其可無懼者三。或謂內河上游要隘。我可預沈舟筏。築?城。備兵勇。其下游縱敵入隘之處。預設之則敵疑不前。不備之則倉卒無及。不知惟大?笨重難運。至椿木筏材。可伏近村。囊沙塗泥。散亂堆野。敵一望無可疑。俟敵舟已過之後。分遣兵勇。一面運筏下樁。一面壘沙成垣。頃刻可就。而我扛?之兵。亦頃刻可集。不持大?而用扛?。出奇設伏。其利無窮。可無懼者四。然有一宜防者。則曰飛?。非謂懸桅上之號?。而謂仰空墮彈之炸?也。我之?臺雖堅。而彼以飛?注攻。炸裂四出。迸射數丈。我將士往往擾亂。雖攻粵城時所放飛?火箭。非墮空地。則飄池塘。以隔城而不能有準。見章奏而廈門則以飛?而眾潰。寶山則又以飛?而眾潰。惟是內河水勢。深淺不能一律。即使夷船冒險駛入。必須時時測量。以防淺擱。斷不能數十艘一齊擁進。其飛?能及垣內者。不過逼近塘岸之數艘。急用大?扛?注攻其火藥之艙。拉篷索。扶頭鼻之人。是為急策。更有預備之策。先於土垣內。橫挖淺田。鋪磚貯水。我兵可以往來。飛?火箭。墮水即熄。或為斜坡。前高後低。使飛?轉落深坑。此須預先歷試。不可臨時僥倖。由此觀之。夷之長技曰飛?。我之長技曰扛?。扛?又不如扛銃。若能講求益精。於輕?中藏用炸彈。則且兼有飛?之長。誠能出奇設伏。則多造大?。不如多造扛?。輕?鑄製易。演練易。運負易。挾攻追勦易。橫放直透。可傷數十人。可及百餘丈。視笨重不靈之大?。得力十倍。乃張夷者競曰夷?之利。禦夷者亦曰鑄大?之利。曾不問所施何地。試問用兵以來。定海總兵以扛?連戰數日。殲夷千計。而大?則擊破一舟之外。無他效也。大寶山以扛銃三十。擊死夷兵四百。而招寶山所列大?。不曾一用。至去冬以來。浙江鑄?益工益巧。光華靈動。不下西洋。而效安在也。其至沙角大角之戰。陳連升以地雷扛銃。擊死夷兵三四百。而鹿門左右皆購列西洋夷?二百餘。未聞足以拒敵。而適以資敵也。不講求用?之人。施?之地。與攻?守?之別。陸?水?之宜。紛紛惟以畏?為詞。鑄?為事。不過祗藉兵而資寇。故曰。城非不高也。池非不深也。兵甲非不堅利也。委而去之。是器利不如人和也。_
覆奏洋務事宜疏|沈葆楨|HCJSWXB_RAO_1881|卷八十三兵政十四海防上|奏為遵　　旨詳議海防事宜。仰祈　　聖鑒事。竊臣于本年十月十七日承軍機大臣密寄。九月二十七日。奉　　上諭總理各國事務衙門奏海防急宜切籌一摺。所陳練兵。簡器。造船。籌餉。用人持久各條。著詳細籌議切實辦法。此外別有要計。一併奏陳。不得以空言塞責等因欽此。仰見我　　皇上宵旴焦勞。昭然若揭。伏讀再四。感激涕零。臣呫嗶迂儒。洋務非所諳習。年來待罪船政。不過因人成事。絕未窺見要領。然不敢不以採訪來所及。參以管見蠡測。為我　　皇上敬陳之。原奏稱擬外患較辦髮捻為更難。兵亦較辦髮捻宜更精。誠確論也。夫兵何以精。練斯精耳。以西洋鎗?之猛烈。賁育無所用其力。養潘無所施其巧。及觀其練兵也。鎗隊則步伐止齊之節。縱橫徐疾之序。?隊則旋轉進退前卻修整之法。測量炸彈遠近遲速之方。齗齗講求。若忘其利器之可恃也者。?不以一人之力為力。而以千萬人之力為力。不以一人之巧為巧。而以千萬人之巧為巧也。然而練義勇之兵易。練經制之兵難。髮捻事起。各省無不舍兵而募勇。明知兵之無用也。而大難甫平。轉撤制勝之勇。而復用無用之兵。臣竊以為過矣。數年來封疆大吏。思矯兵之積弱。優之餉糈。使與勇等。束之營壘。使與勇偕。而海上軍興。復紛紛募勇。未聞以兵為可恃者。文法繁而積獘深故也。撫議一定。餉?不支。將又議汰勇留兵。用其所不養。養其所不用。明知之而故違之。自強其何術乎。若以西法練兵。不得不先以西法練將。將所不知。而兵欺之。將所不屑。而兵效之。今之名將。皆勦髮捻立功者也。習故蹈常。則無從精進。而中年以外。百戰之餘。使舍其所長。折節於習學。非其所願。亦非其所長。然不能盡曉其文。不可不深明其義。應請每省選知兵大將能耐勞苦者一二人。練勇二萬。少則萬人。分為兩軍。一駐省會。一駐衝要。屯札大營。勿零星散布。專練洋鎗洋?。一時臨敵奉調。即可遄征。選西洋通法者為之教習。我之大將待以賓友。朝夕與之講明。切究其中要法。數年而後。陸營庶幾可恃矣。水師則以熟狎風濤者為本。鎗?按日操演。尚可月冀而成。若夫水師與陸師異。外海水師與內江水師異。近日外海水師與向日之外海水師又異。綠營原額。不乏精壯。然城市熟而風濤疏。即曾制勝之洋鎗隊。陸路用之。猶患不足。豈能撥入水師。且遷地不良。若病眩暈。雖至精之計。無所用之。沿海漁戶實繁有徒。招募非難。練習亦易。所獨難者。管駕官耳。且淺言之。商船舵工各口之引水。其天資?異。于西洋輪船中歷練多年者。能充駕馭。然僅百中之一二耳。深言之。則必通曉華洋文理。明于算學兵法者。乃勝其任。非剽竊所能為功。上海出洋局十五年限滿及閩廠學生。再令出洋學習二三年。必有堪膺斯選者。至迎勦截擊尾追諸法。合數船操演。則其法備寓于中。應請將現有之兵輪船。延英國水師官一人教練。以二人副之。除奉差馳出外。餘當按日合操。數年之後。水師亦庶幾可恃矣。經費不足。宜將水陸冗兵之無用者。酌量裁汰。固不當立意紛更。亦不當意存遷就。總之化無用為有用。是在督撫之因地制宜耳。__原奏稱各國鎗?。日出日精。明知效彼之長已居于後。然使并無此器。更何所恃。因而思購最精之品。與自行鑄造之方。夫鎗?非購之難。而知之難。用之尤難。新舊既判。優劣懸殊。貿然購之。雖得以賤價。要棄物耳。非能測量?力之遠近。彈子開花之遲速。莫能演試。何能較其優劣。演後膛鎗一出費銀數分。演螺絲大?一出費銀數十兩。磨擦有費。修理有費。得斯器者。往往什襲藏之。日久銹生。一用不可再用。其惜之也。不啻棄之。前膛鎗一出。後膛鎗可以四出。故臨陣必用後膛鎗。法之薩司博。俄之白爾單。布之莫司爾。皆後膛鎗也。而以美之里明東為最。近則英之?抵尼享釐駕乎其上。今聞布之新出者又勝之矣。各國洋鎗外。均有小?隊。而以美之隔林為最。其大?先尚銅。繼為鐵。今則非鋼不珍。前後膛互相短長。而皆以螺絲為貴。前膛者。下藥裝子之人須身出?外。所以避敵人之?。然開放鮮炸裂之虞。前膛者以英國為最。聞有新製口徑四十二寸。重八十噸。開花彈千二百磅者。其演放則用電線。火然而人要避之。否則聲震耳裂。此恐非中國所宜。後膛?各國皆有之。而布國練鋼之法。非他國所能。其彈子以開花為貴。然攻鐵甲船。則非實心之鋼彈不入也。竊以為洋鎗宜隨時訪其最精者購之。大?以十餘噸者為宜。既購之後。須逐日付操。則兵練而器亦練。磨擦洋油砂布棉紗之費。修理工匠之費。必不容省。其不至減費以肥私囊者。是在將之得人。鑄造得津滬兩局。已有端緒。應稍加廣。自當日起有功。臣竊以為操術宜專。專而後精。精而後可以益求其精。應請　飭總理衙門。將沿海各局通盤打算。孰宜子藥。孰宜鎗?。孰宜銅鐵。孰宜船隻。各耑其任。以此所有。易彼所無。誠以洋人每造一器。必開無數廠所。若愛博不專。則廠先不能容。工焉得不苟。?以此局之贏。濟彼局之絀。如十人之食。炊以一?。明似費鉅。中省實多。若一人一?。費必倍矣。今年臣在臺灣。李鴻章以津局所成洋藥。金陵所成洋?火龍。陸續見濟。若由閩廠購器。自製費當如何。臣購洋鎗獨取理明東者。亦以滬局亦在學製。子藥可以挹注。修理不患無人故也。至鑄造鎗?。似宜仿出洋局之例。選巧匠?童。赴布國學習。取法於上。冀得淵源。取徑似迂。收效為速。原奏稱創立外海水師。應如何添選兵船及鐵甲船。並自行製造擴充之處。均宜切實備籌。查中國海江年來盜氛欠靖。倭番搆?。通遞文報。裝運援兵。未曾棘手。此則有船之利之明徵也。然淮軍分裝三次。累月而後完。合操僅永六船。便無船以供差遣。此又船少之病之明徵也。第購船原屬萬不得已之急需。自通商以來。從未見外國。肯以全美之船。售諸中國者欲求其精。非製造不可。官廠所造。未必其精。然?后有基。則進階有漸。外國苦煤炭之費。因為新式省煤輪機。苦船?灣木之難。因為新式鐵?。應請購新式臥機一幅。仿之以製兵船。新式立機一幅。仿之以製商船。銕船?全幅。仿之以濟灣木之匱。勿惜目前之費。冀收後日之功。惟駕駛乏才。則船多亦不足恃。臣曩者向赫德借淩凡官兵教各船合操。據稱老輩管駕官。多由商船出身。熟駛駕而不精兵法。其自學習出身者。駕駛兵法皆有根柢。加以閱歷。便成全才。則出洋學習一端。不容緩也。__欲獲鐵甲船之利。當先知鐵甲船之難。其製始于美法。各國踵而行之。而英最精。然新製試洋。全船覆沒者再。一則務求鐵甲之厚。忘其上重下輕。出洋而不能挽也。一則務求水面避?。忘其船不勝而沈也。臣前擬拓廠試造。費既繁重。成復需時。且上等匠師。未必肯遠涉吾地。因復有赴西洋定製。兼資生童學習之議。費雖多而效較捷。而取大取小。中無定見。躊?再四。罔所折衷。其為因地制宜之說者。謂造船?為修船計。吃水只宜丈七八尺。使可進福州口。雖建石塢廣廠增添機器。所費亦屬不貲。然海口關鎖重?。去洋面尚有數十餘里。猝遇外警。得?臺數座。精勇數千守之。廠中仍可製造修理。以應急需。且駕駛有信任之華人。不致掣肘。但行駛快捷如常亦僅能避敵。而從無勝敵者。英國入華之鐵甲船損壞。香港船塢亦不能容。轉向東洋修理。夫東洋目前尚無大船。何以有此大塢。其意可知。?宜仿者更不止此。既未雨而綢繆焉。仍存因陋就簡之見。如侮予何果爾。則必定製最大之鐵甲船。又必擇沿海最深之地。為最大之船塢。?最大之船廠。所有一切機器。洋師匠徒。咸備重兵。設險以護之。誠煌煌巨觀也。而僅此一端。已非千餘萬金不辦。且極深之水。內江無之。必在外海。我之全力所萃。敵人亦必以全力攻之。外警一來。本廠仍?停止。而待濟于他廠。?華人驟得大船。無敢承領駕駛者。雇募洋匠。臨警必萬分周章。臣雖生長海濱。向未出洋。自任船政。始知福州海口。奉　　命赴臺。始見臺灣海口。其何處宜此船塢。無從懸揣。而又深慮積費之難。?工之難。所以日夜傍徨寢食俱廢者。半月有餘。而無能臆斷也。謹將候選知州張思桂所議。及洋將日意格所陳。達總理衙門。以便採擇。原奏稱非有大宗巨?。不能開辦。非有不竭餉源。不能持久。以四成洋稅存?無多。更求開源節流之計。查四成洋稅。各國歲入若干。何處借撥若干。戶部現存若干。非臣所預知。惟念天下洋務綱領。在總理衙門。天下財賦綱領。在戶部。必總理衙門周知戶部實存之?。而後洋務可通盤籌畫。必戶部周知各關實存之?。而後隨時可應總理衙門之急需。計四成洋稅。各關必無敢侵挪者。或者指撥六成浮于所入之?。因而暫挪四成以待後日彌補。第必?將六成不敷指撥之處。立即切實奏咨。而後戶部得以權衡調濟。若秘而不宣。則六成既不敷撥。安得彌補之期。各關以為出?。戶部尚以為存?。日撥日深。始和盤託出。貽誤必多。論開源者。曰借洋?。夫今日所借之數。即後日所償之數。非源也。且厚息輸于外洋。非甚然眉。誰甘挖肉。曰大開捐。民力竭矣。減成徒濫名器。未必踴躍輸將。即以抑勒。所得亦復無多。且可一不可再。曰增洋稅。無論外人以利為命。勢必不行即竭澤而漁。亦非招徠之術。現在洋稅尚無獘竇。尤不當使藉口。以啟偷漏之端。曰清田賦。夫髮捻之亂。相尋十數年。而元氣尚能漸復者。則以　國家雖急。從來不肯加賦。農民稍得以自存故也。按戶搜索。民不聊生。州縣抑勒之難堪。略加糧額以應之。所得幾何。貽累匪淺。曰收鹽利。鹽歸官辦。如得劉晏之才。未嘗不可驟見起色。__然而接軸連檣。完釐課而享其奇贏者。吾之商也。肩挑背負。逃釐課而竊其微利者。吾之民也。得才如劉晏。不過巧取商民之利。而歸之官。萬一不如劉晏。則獘有不可勝言者。勿擾獄巿。古人深意存焉。似不如仍舊貫之為愈也。欲言開源。或者其煤鐵乎。福建古田等處。產鐵甚旺。洋人用之。皆以為鐵質勝于西洋。第地不產煤。以松木鎔之。近山松盡。鐵礦亦廢。且不通水路。運致殊艱。煤價每?僅千餘文。而運費加倍。雖稍加價值。亦不能源源而來。臺灣產煤。聞兼產鐵。然不諳以煤鎔鐵之法。故向來無試采者。臣會商總理衙門。令赫德延一看山洋人來臺。果能苗旺質佳。再行約議試辦。近聞李鴻章已于磁州舉行。將來或可仿照辦理。?煤炭充牣。則財不耗于西洋。而作苦小民。兼得資以食力。臺地樟腦石油。雖其利不及煤炭。亦地不愛?之一端也。硫黃例禁綦嚴。第禁之而不免漏?。不若收之以廣儲軍用。然此皆取效于數年之後。目前經始尚苦于費末易籌。至節流亦節其無用而已矣。臣以為折衝資行陣。則武科宜裁。南糧歸海運。則漕標宜裁。事權貴一。責成貴專。專則與總督同城之巡撫宜裁。減一分虛縻。即可增一分實用。我　　皇上躬行節儉。費惜露臺。凡在臣工。孰不當仰體斯意哉。原奏稱以上各事。一不得人。均歸虛費。請簡派知兵重望。實心辦事。熟諳洋情之大員為之統兵。各大臣公議會推奏。請　　欽定。臣賦性?昧。何足以言知人。第就見聞所及。兼此數長者。無踰李鴻章左宗棠者矣。李坐鎮畿輔。中外洋務。本賴其主持。左宗棠一時能否舍陝甘而蒞海疆。非臣所敢妄奏末議。臣竊窺兵部侍郎彭玉麟忠肝義膽。?出流輩。必能為國家肩大事。雖居官任職。非其所願。而禦?捍患。當所不辭。或疑海疆統帥。時與洋人交接。若性情激烈。恐嫌隙易生。抑知天下惟忠義之人。最能堅忍。即遠人亦未嘗不考其素行而生愛敬之心。至于後進人才。既關培養。尤資歷練。而後取多用宏。其源不竭。近日人才之弊有二。一則誤于空談。謂公憤可以卻敵。言及外事。則斥為漢奸。及身居局中。又茫然不知所措。一則狃于習見。謂我曾以此法破髮捻。戰以氣勝。宜勿懾于彼族欺人之言。迨臨事而悟其弗如。則已晚矣。近懲二者之弊。又取柔和?熟一路。但通洋語。略識洋文。能調停交涉事件者。便為出類拔萃之才。抑知片長末技。以備顧問。以供驅策。未嘗不可。實學非所知也。行陣部伍。中國以為角力之士也。而西洋無不知書之武臣。規矩準繩。中國以為食力之民也。而西洋無不知書之匠首。我以為粗。彼以為精。則彼得其精我得其粗。固其所也。臣前者持請設算學一科。誠以外國權輿萬事之方。胥根乎算學。而中國鼓勵人才之用。莫捷于制藝科。今同文館之設有年矣。其中當有學業勤敏。心術明粹者。可否仿照滿之筆帖式。漢之小京官。撥入總理衙門。使習外事。徐察其所成就而進退之。其尤異者。升之于司官。與正途出身等。夫教之于同文館。所以培養之也。試之于總理衙門。所以歷練之也。非培養則才無自始。非歷練則才無自伸。其出洋有成效而歸者。更當優予拔擢。名之所在。眾所爭趨。日推日廣。而才不可勝用矣。__臣就所見洋師。咸謂中國聰明。實勝于西洋。循序求之。不患其不精進。但風氣創始。苦于督率之無人。即如船政一事。如得通曉製造淵源者領袖其間。所成就者必不止此。今則督藝徒者匠首也。而匠首之智不如藝徒。督匠首者紳員也。而紳員之智不如匠首。督紳員者臣也。紳員能知其大意。臣則一無所知而已矣。一切造船馭船。不能躬審其是非。只能訪問其優劣。心力交瘁。聾瞶何補。此培養歷練後進之人才。所以不得不亟亟也原奏議定開辦後。應如何一心一力。歷久堅持。尤宜同盡公忠。永維大局。臣以為欲收持久之效。當究其所以不能持久之原而預杜之。誠使度支無缺。日就月將。誰則欲居不韙之名。以更垂成之緒。可慮者。作無益害有益。其始也。並非與自強之意有所齟齬。迨踵事增華。?滋賠累。耗費之門日闢日廣。府庫之積日浚日深。水旱盜賊之憂。相尋而起。司農仰屋。物議橫生。斯時欲為苟且之謀。不可得矣。人情憤則奮。樂則頹。但使朝野內外以庚申之恥。常懸于目前。何能以自強之思。皆置于度外。至于辦理不善。當咎其人之失當。不容廢于半途。時勢互殊。苟與其人以便宜。不容苛之以文法。有以不變為持久者。自強之方。聞善能徙。所謂窮則變。變則通。通則久也。然以練兵簡器造船為自強之目。籌餉為自強之綱。而貫乎綱目之中者。則持久之精神。與持久之作用。士大夫知格致為入聖之門徑。即報國之經綸。讀有用之書。試諸有用之地。以成其為有用之才。局中者受局外之攻錯。集思廣益。不視之為浮言。局外者諒局中之苦心。露膽披肝。各資其所獨見。人之咸有以自盡。惟不苟同者。然後能為和同。因循之弊。庶乎免矣。臣見聞孤陋。罔識忌諱。自知所言。無當萬一。伏惟　　皇上　　聖鑒訓示施行。不勝悚惶待命之至。謹　奏。_
覆奏海防條議|李鴻章|HCJSWXB_RAO_1881|卷八十三兵政十四海防上|一原奏練兵一條內稱。若求實在可禦外患。事較辦髮捻諸賊為更難。兵亦較辦髮捻諸賊宜更精。洵是不刊之論。蓋髮捻苗回諸賊。皆內地百姓。雖有勇銳堅忍之氣。而器械不及官軍之精備。可以剿撫兼施。若外洋本為敵國。專以兵力強弱角勝。彼之軍械強於我。技藝精於我。即暫勝必終敗。敵從海道內犯。自須亟練水師。惟各國皆係?夷。以水為家。船?精練已久。非中國水師所能驟及。中土陸多於水。仍以陸軍為立國根基。若陸軍訓練得力。敵兵登岸時。尚可鏖戰。?臺布置得法。敵船進口時。尚可拒守。但用旗綠營弓箭刀矛?鳥鎗舊法。斷不足以制洋人。并不足以滅土寇。即如直隸練軍。屢經挑選整頓。近始兼習洋鎗小炸?。以剿內寇。尚屬可用。以禦外患實未敢信。各省抽練之兵。大率類此。用洋鎗者已少。用後門鎗及炸?者更少。其勢只可加練。而不可減練。只可添練洋器。以求制勝。而不可拘執舊制。以圖省費。前督臣曾國藩於同治十年正月。覆奏籌備海防摺內。謂沿海之直隸奉天山東三省。江蘇浙江兩省。廣東福建兩省。沿江之安徽江西湖北三省。各應歸併設防。沿海七省。共練陸兵九萬。沿江三省。共練陸兵三萬。統計每年需銀八百萬兩。因無款可籌。議遂中止。茲總理衙門擬以曾經制勝之洋鎗隊練習水戰。丁日昌擬選練陸軍。合天下得精兵十萬人。與曾國藩前奏大略相同。惟陸軍與水師用法各殊。練法亦異。水師猶可上岸擊賊。陸軍未便強令操舟。似不宜兩用以致兩誤。臣愚以謂沿海沿江各省。現有練兵鎗隊。雖不及曾國藩丁日昌所擬十餘萬之多。然與其多而無用。不若少而求精。但就現有陸軍。認真選汰。一律改為洋鎗?隊。凡綠營額兵老弱勇丁酌加裁減。其餉即加給新練之隊。沿海防營并換用後門進子鎗。於緊要口岸附近之處。屯?大股勁旅。無事時專講操練。兼築堡壘。有事時專備游擊。不准分調。各海口仿照洋式。修築沙土?臺。以地步寬展。橢圓堅厚為要。?位宜用口徑八寸至十餘寸者。演習之法。務在及遠。愈遠愈妙。務在能中。不中不發。即所謂藥能對症。有備無虞者矣。__一原奏簡器一條。西國水陸戰守利器。以鎗?水雷為大宗。?有前後門生熟銕純鋼之分。鎗有前後門滑膛來福之異。水雷有用觸物磨物電氣發火之別。竊嘗考究其圖與器。而得其大略。洋鎗一項。各國改用後門鎗。以其手法靈捷。放速而及遠。其舊製前門鎗。賤價售於中國。每為外人所輕。英俄德法美。泰西五大強國也。其後門鎗名目。英之至精者曰亨利馬梯呢。其次曰士乃得。俄曰俾爾打呶。德曰呢而根。法曰沙土?。美曰林明登。以利鈍遲速較之。則英之亨利馬梯呢精於俄。俄之俾爾打呶精於美。美之林明登又精於英之士乃得及德法諸鎗也。林明登士乃得二種。近年已運入中國。臣處及沈葆楨。均購存林明登數千枝。上海機器局亦能仿照。惟兵勇粗疏者多。士乃得機簧較簡。購價較省。修改較便。現擬令各營酌換士乃得鎗。而間以林明登。認真操習。由漸而精。並令津滬各局。先購林明登造子機器。仿製子藥銅捲。以便接濟。仍與總理衙門商購英國亨利馬梯呢鎗若干枝。又與俄領事訂購俾爾打呶鎗千枝。以備將士選鋒者操用。至?位一項。英德兩國新式最精。德國克鹿卜後門鎗?。擊敗法兵。尤為馳名。臣逐年購到克鹿卜大小?五十餘尊。分置大沽?臺。天津防營。其最大者兩尊。口逕八寸。足抵前門?口逕十一二寸之子力。然每尊價約二萬圓。苦於無力多購。或謂鋼?過大。藥力過猛。用久或致損裂。故英國多用前門熟銕來福長彈。大?曰烏理治。曰阿墨斯得郎。曰回德活特。三家尤著。大者口逕十一寸至十五寸。身重八萬斤以上。子彈重至六百磅。能打穿二十餘寸厚之銕甲。惟起運維艱。價值尤貴。中國尚無購用者。陸路行仗小?。則以德國克鹿卜四磅彈後門鋼?。美國格林連珠?。為最精捷。臣又各購定數十尊。以備遊擊要需。目下滬甯各局亦能仿造十二磅至六十八磅之圓彈鋼銕炸?。淮軍習用已久。遠勝中國舊制。而不及西洋新式之精。仍擬仿照烏理治阿墨斯得郎之式。箝以熟銕。而機器未備。外國訂造鎗?機器全副。購價須數十萬金。再由洋購運鋼銕等料。殊太昂貴。須俟中國能用洋法。自開煤銕。再添購大鑪滊錘壓水櫃等機器。仿造可期有成。若克鹿卜之鋼?。回德活特之熟銕?。係用生鋼生銕鑄成。該廠自有秘法。更未易學步矣。至水雷一項。轟船破敵最猛。從前南北花旂之戰。南兵獲雷力居多。德法之戰。法國兵艘十倍於德。而波羅的海法艘未能深入。全仗水雷之功其法分為兩類。一為定而不動之水雷。或連於木樁木排之間。或用錨定其位。使沈水中。或陸地城堡被攻時。於缺口要路安置。此專為自守而設。一為能行動之水雷。或浮水面。順風力飄動。或用機器自行。或於銕船首伸出長竿置之。或專作拖帶水雷之船。此可為攻敵之用。近來格致之學日精。水雷之法亦日精。多以強水觸物磨物。及電?發火。其觸而發火。磨而發火。比用法點放者尤佳。用藥僅五六十磅。無論何種兵船。皆能轟破其底。聞各國皆講求此法。製存極多。其用時必於水中排列數行。每口安放數十具。使敵船疑畏不敢進。滬津各局。現只能仿造其粗者。而電機銅絲銕繩漿皮等件。仍購自外洋。須訪募各國造用水雷精藝之人。來華教演。庶易精進。至火器盡用洋式?子火藥兩項。亦係要需。津局有造藥機器四副。日出二千餘磅。已可敷用。惟鎗?多而子彈尚少。滬局僅造藥機器一副。日出無幾。宜添購機器。在蘇甯推廣製造。各省防江防海。需用洋鎗?之子藥。均宜設局在內地仿造。否則事事購之洋商。無以備緩急。且閩滬津各機器局。逼近海口。原因取材外洋就便起見。設有警報。先須重兵守護。實非穩著。嗣後各省籌添製造機器。必須設局於腹地通水之處。海口若有戰事。後路自製儲備。庶可源源接濟也。__一原奏造船一條。查布國防海新論有云。凡與濱海各國戰爭者。若將本國所有兵船。逕?守住敵國各海口。不容其船出入。則為防守本國海岸之上策。其次莫若自守。如沿海數千里。敵船處處可到。若處處設防。以全力散布於甚大之地面。兵分力單。一處受創。全局失勢。故必聚積精銳。只保護緊要數處。即可固守等語。所論極為精切。中國兵船甚少。豈能?堵敵國海口。上策固辦不到。欲求自守。亦非易言。自奉天至廣東。沿海袤延萬里。口岸林立。若必處處布以重兵。所費浩繁。力既不給。勢必大潰。惟有分別緩急。擇尤為緊要之處。如直隸之大沽北塘山海關一帶。係京畿門戶。是為最要。江蘇吳淞至江陰一帶。係長江門戶。是為次要。蓋京畿為天下根本。長江為財賦重地。但能守此最要次要地方。其餘各省海口邊境。略為布置。即有挫失。於大局尚無甚。惟既欲固守。必預將所有兵馬?位。軍械輜重。並上局物力。儲備堅厚。雖軍情萬變而不離其宗。　廟謀閫算。平昔之經營。臨事之調度。皆不可一毫錯亂。道光二十二年。夷船入長江。而全局始震。咸豐十年。夷兵犯津通。而根本遂危。彼族實能覘我要害。制我命脈。而我所以失事者。由於散漫設防。東援西調。未得全力聚於緊要數處。今議防海。則必鑒前轍。揣敵情。其防之之法。大要分為兩端。一為守定不動之法。如口內?臺壁壘。格外堅固。須能抵禦敵船大?之彈。而?臺所用?位。須能擊破銕甲船。又必有守口巨?銕船。設法阻擋水路。並藏伏水雷等器。一為挪移泛應之法。如兵船與陸軍多而且精。隨時遊擊。可以防敵兵沿海登岸。是外海水師銕甲船。與守口大?銕船。皆斷不可少之物矣。現計閩廠造存輪船十五號。內有二號。已在臺灣遭風損壞。滬廠造成輪船六號。內有二號。馬力五百匹。配?二十六尊。與外國大兵船相等。其餘各船。皆僅與外國小兵船根?相等。然已費銀數百萬有奇。物料工匠多自外洋購致。是以中國造船之銀。倍於外洋購船之價。今急欲成軍。須在外國定造為省便。但不可轉託洋商。誤買舊船。徒縻巨款。訪聞兵船及銕甲船。以英國為最精。英之官廠公司廠。均以造銕甲之優劣相與爭衡。日新月異。應揀派明於製造略知兵事之員。選帶學生工匠前往。由總理衙門會商駐京使臣。移知該國兵部。俾得親赴各廠考究。係何等船制。最為堅緻靈捷。並宜於中國水道者。與其議價定造。即將帶去華匠兵士。附入該廠及武備院。學習造工。並講求駕馭操練之法。俟成船後配齊?位。隨船回華。庶有實濟。而中國船廠仍量加開拓。以備修船地步。至擬設兵船數目。如丁日昌所稱北東南三洋。各設大兵輪船六號。根?輪船十號。合共四十八號。自屬不可再少。除將中國已造成二十號扺用外。尚短二十八號。竊謂北東南三洋。須各有銕甲大船二號。北洋宜分駐?臺旅順口一帶。東洋宜分駐長江外口。南洋宜分駐廈門虎門。皆水深數丈。可以停泊。一處有事。六船聯絡。專為洋面遊擊之師。而以餘船附麗之。聲勢較壯。約計定造?甲船。每隻需銀百萬兩內外。已費不資。只有先購此項。分年籌辦。俟有餘力。再置他船。或由閩滬各廠。陸續仿造兵船。總以足成四十八號為度。惟守口大?銕船。即所謂水?臺船。亦係西洋新製利器。以銕船配極重之?。輔助岸上?臺。四面伏擊。阻遏中流。能自行動。最為制勝。凡要口須添設一二艘。聞在外國定購。每船連?。約價銀十餘萬兩。但笨滯不能涉海。須將?位銕甲分拆運載。來華裝配。應俟委員到彼。一併察辦。如價省運便。陸續再購造二十號。分布南北各口。抑或由外洋購大?。由華廠照式仿造。銕船更可次第添置。至丁日昌奏稱裁併五十號艇船。可養給一號大兵輪船。裁併十號闊頭舢板。可養給一號根?輪船。計各省沿海水師舊制各船縻費。以之供給四十八號輪船。尚覺有盈無絀等語。查同治十一年五月。臣於覆奏船政事宜摺內。擬請裁撤各省艇船。即以各船修造養兵之費。抵給輪船月費。經總理衙門議令各該督撫奏辦。迄今並未議覆。今添購銕甲等船巨?。必須另行籌集。養船練兵。一切費用。應如丁日昌所議。請　旨?下江蘇山東浙江福建廣東沿海各省。將舊置及新添紅單拖罟艇船舢板等項。分別裁併。專養輪船。以免虛縻而資實用。__一原奏籌餉一條。近日財用極絀。人所共知。欲圖振作。必統天下全局。通盤合籌。而後定計。新疆各域。自乾隆年間始歸版圖。無論開闢之難。即無事時。歲需兵費尚二百餘萬。徒收數千里之曠地。而增千百年之漏?。已為不值。且其地北接俄羅斯。西界土耳其天方波斯各回國。南近英屬之印度。外日強大。內日侵削。今昔異勢。即勉圖恢復。將來斷不能久守。屢閱外國新聞紙及西路探報。喀什噶爾回酋。新受土耳其回部之封。并與俄英兩國立約通商。是已與各大邦勾結一氣。不獨伊犁久距已也。揆度情形。俄先蠶食。英必分其利。皆不願中國得志於西方。而論中國目前力量。實不能兼顧西域。師老財匱。尤慮別生他變。曾國藩前有暫棄關外。專清關內之議。殆老誠謀國之見。今雖　命將出師。兵力餉力。萬不能逮。可否　密諭西路各統帥。但嚴守現有邊界。且屯且耕。不必急圖進取。一面招撫伊犁烏魯木齊喀什噶爾等回酋。准其自為部落。如雲貴粵蜀之苗猺土司。越南朝鮮之略奉正朔可矣。兩存之則兩利。俄英既各懷兼併。中國亦不致屢煩兵力。似為經久之道。?新疆不復。於肢體之元氣無傷。海疆不防。則腹心之大患愈棘。孰重孰輕。必有能辨之者。此議果定。則已經出塞及尚未出塞各軍。似須略加覈減。可撤則撤。可停則停。其停撤之餉。即勻作海防之餉。否則只此財力。既備東南萬里之海疆。又備西北萬里之餉運。有不困窮顛?者哉。至此時開辦江防海防。約計購船練兵簡器各項。至少先需經費一千餘萬兩。本年八月間。戶部奏覆文祥寬籌餉需摺內。議請暫停內府不急之需。而海防用項。仍無可籌。姑令各省先儘各項存款。移緩就急。抵充防費。究之各省留支奉撥之數。視歲入之數。無不浮濫數倍。更有何?可以存留借抵。必不得已。應仍照總理衙門五年奏案。專提部存。及各海關四成洋稅一?。為目前開辦之需。除將津海東海關四成奏歸天津機器局。江海關四成內之二成。內歸上海機器局。山海江漢兩關四成奏明撥充奉兵。及淮軍月餉。淡水一關奏留臺灣軍需。均為海防而設。毋庸置議外。其餘各海關四成洋梲。及部庫歷年提存四成。應請專備總理衙門。及海防統帥大員會商撥用。此後即責令各關另?封存。逕行抵解。不准本省借留。亦不必再解部庫。致多轉折。此項每年計可得銀百數十萬兩。加以部庫提存三百餘萬。其有不敷。擬仍暫借洋?。由續收四成項下撥還。或另行設法歸楚。以應急需。其息銀以七八厘為度。歸本以十年八年為度。亦各國常有之事。無足詫慮也。至於日後久遠之費。當於開源節流求之。現在丁漕課稅正供之外。添出釐金捐輸二?。百方羅掘。仍不足用。捐輸所得無幾。流弊甚大。而內地釐金。又為半稅所絀。如銅銕羽呢洋布等項。類皆有關民生日用。洋船轉運迅捷。輸納又僅半稅。於是奸民包攬冒騙。大宗貨物。皆免完釐。因稅則載在和約。無可議加。以至彼此輕重懸殊。商民交困。叢雀淵魚之喻。何堪設想。丁日昌議設廠造新織機器。曾國藩與臣迭次奏請開煤銕各礦。試辦招商輪船。皆為內地開拓生計起見。?既不能禁洋貨之不來。又不能禁華民之不用。英國呢布運至中國。每歲售銀三千餘萬。又銅銕鉛錫售銀數百萬。於中國女紅匠作之利。妨奪不少。曷若亦設機器。自為製造。輪船銕路。自為轉運。但使貨物精華。與彼相埒。彼物來自重洋。勢不能與內地自產者比較。我利日興。則彼利自薄。不獨有益餉釐也。各省諸山多產五金。及丹砂水銀煤炭之處。中國數千年未嘗大開。偶開之又不得其器與法。而常憂國用匱竭。此何異家有寶庫。封錮不啟。而坐愁饑寒。西士之精化學者。視山之土石。即知其中有何礦。竊以為宜聘此輩數人。分??察。記其所產。擇其厚利者。次第開挖。一切仿西法行之。或由官籌借資本。或勸遠近富商湊股。合立公司。開得若干。酌提一二分歸官。其收效當在十年以後。臣近於直隸之南境磁州山中議開煤銕。飭津滬機器局委員購洋器雇洋匠。以資倡導。固為鑄軍器要需。亦欲漸開風氣。以利民用也。近世學者鑒於明季之失。以開礦為弊政。不知弊在用人。非礦之不可開也。其無識紳民。惑於鑿壞風水。無用官吏。恐其聚眾生事。尤屬不經之談。刻下東西洋無不開礦之國。何以獨無此病。且皆以此富強耶。若南省濱江近海等處。皆能設法開辦。船械製造。所用煤銕。無庸向外洋購運。權其餘利。并可養船練兵。此軍國之大利也。至於洋藥一項。流毒中國。本年三月間。欽奉　寄諭。以醇親王請飭密籌杜絕。飭即妥議。辦法等因。臣查閱醇親王摺內。有不必倉猝施行。要在矢志弗懈。俟外洋鴉片不來。再嚴中國罌粟之禁等語。實屬洞達大體。適因臺灣事起。未便置議。茲查洋藥自印度進口。每年約七萬數千箱。售銀三千餘萬之多。英國明知害人之物。而不欲禁洋商販運。並欲禁中國內地自種。其用意殊極狡狠。上年修約。總理衙門與英使言之屢矣。並預聲明。既不能禁英商之不販洋?。即不能禁華民之不食洋?。惟有暫行弛禁罌粟。不但奪洋商利權。並可加增稅項。將來計窮事迫。難保不出於此。其時英使聞之。亦頗心動。而該國卒不見聽。臣即再與辦理。恐亦無益。應仍循總理衙門原議。陰相抵制。以冀洋藥漸來漸少。再加厲禁為宜。查雲貴川陝山西各省。多種罌粟。疆臣臺諫。每以申明禁令為言。是徒為外洋利藪之敺。授胥吏擾索之柄。究之罌粟日種日廣。勢仍不可遽禁。聞土藥性緩價廉而癮亦薄。不比洋藥為害之烈。為今之計。似宜暫弛各省罌粟之禁。而加重洋藥之稅釐。使外洋?土。既無厚利。自不進口。然後妥立條規。嚴定限制。俾吸食者漸戒而除絕之。民財可杜外耗之源。國餉並有日增之勢。兩得之舉也。查洋藥每箱百斤。新關正稅三十兩。釐捐則各省多寡不同。福建每箱捐銀三十六兩。江蘇每箱捐銀三十二兩。北洋天津等關捐銀二十四兩。捐愈重。則漏愈多。英國條約。原有洋藥如何征稅。聽憑中國辦理之說。如能於洋稅一律議加。自可毫無滲漏。裨益更大。否則南北各口。通行加重捐數。均照關稅之例。無稍參差。以免趨避。專收作海防經費。由統帥提用。合之亦成巨?。此外沿江沿海各省。皆令整頓貨釐鹽釐。各省每年限定酌撥數萬兩協濟海防。以上數端。皆開源之事也。若夫裁艇船以養輪船。裁邊防冗軍以養海防戰士。停內府不急之需。減地方浮濫之費。以裨軍實而成遠謀。亦節流之大者。苟非上下一心。內外一心。局中局外一心。未有不半途而廢者矣。__一原奏用人一條。擬派統帥責成經理。及遴選得力提鎮將領為之分統。查南北洋濱海七省。自須聯為一氣。方能呼應靈通。惟地?過長。事體煩重。一人精力。斷難兼顧。各督撫未必皆深知洋務兵事。意見尤不能盡同。若責成統帥調度。既恐扞格不行。若會同各省商籌。又恐推諉貽誤。從前辦粵捻各賊。何嘗不屢簡統帥。臣亦曾備位其間。深知其苦。餉權疆政。非其所操。不過徒擁空名。而各省督撫。仍不能不問兵事。畛域分則情形易隔。號令改則將士難從。是欲一事權而反紊也。何?有事之際。軍情瞬息變更。倘如西國辦法。有電?通報逕達各處海邊。可以一刻千里。有內地火車?路可屯兵於旁。聞警馳援。可以一日千數百里。則統帥尚不至於誤事。而中國固急切辦不到者也。今年臺灣之役。臣與沈葆楨商。調兵月餘而始定。及調輪船分起裝送。又三月而始竣。而倭事業經定議矣。設有緊急。誠恐緩不濟事。故臣嘗謂辦洋務。制洋兵。若不變法。而徒騖空文。絕無實濟。臣不敢明知而不言也。竊計北洋三省設一統帥。即才力倍於臣者。尚慮不能肆應。南洋四省。口岸更多。似亦非一統帥所能遍及。若因創設銕甲兵船等項。須責成大員督籌經理。如前江西?撫沈葆楨。前江蘇?撫丁日昌。皆究心此事。熟悉洋情。似堪勝任。至丁日昌擬設北東南三洋提督分統各船。不為無見。但文武兼資。素習風濤。駕馭輪船操法者。實不易得耳。抑臣更有陳者。用人最是急務。儲才尤為遠圖。洋人入中國已三十餘年。駐京已十餘年。以兵脅我。殆無虛歲。而求練達兵略。精通洋法者。恒不數覯。由於不學之過。下不學。由於上不教也。軍務肅清以後。文武兩途。仍舍章句弓馬。末由進身。而以章句弓馬施於洋務。隔膜太甚。是以沈葆楨前有請設算學科之奏。丁日昌前有武試改鎗?之奏。皆格於部議不行。而所用非所學。人才何由而出。近時拘謹之儒。多以交涉洋務為浼人之具。取巧之士。又以引避洋務為自便之圖。若非　朝廷力開風氣。破拘攣之故習。求制勝之實濟。天下危局。終不可支。日後乏才。且有甚於今日者。以中國之大。而無自強自立之時。非惟可憂。抑亦可恥。臣愚以為科目即不能驟變。時文即不能遽廢。而小楷試帖。太蹈虛飾。甚非作養人才之道。似應於考試功令稍加變通。另開洋務進取一格。以資造就。現在京師既設同文館。江省亦選幼童出洋學習。似以闢西學門徑。而士大夫趨向猶未盡屬者何哉。以用人進取之途。全不在此故也。擬請嗣後凡有海防省分。均宜設立洋學局。擇通曉時務大員主持其事。分為格致測算輿圖火輪機器兵法?位化學電氣學數門。此皆有切於民生日用軍器製作之原。外國以之黜陟人才。故心思日出而不窮。華人聰明才力。本無不逮西人之處。但未得其法。未入其門。蓋無以鼓勵作新之耳。如有志趣思議。於各學略通一二者。選收入局。延西人之博學而精者。為之師友。按照所學淺深。酌給薪水。俾得研究精明。再試以事。或分派船廠?局。或充補防營員弁。如有成效。分別文武。照軍務保舉章程。　奏獎升階。授以濱海沿江實缺。與正途出身無異。若始勤終怠。立予罷革。其京城同文館上海廣方言館習算學生。及出洋子弟。學成回國。皆可分調入局教習。並酌量派?各機器局各兵船差遣。如此多方誘掖。勸懲兼施。就所學以課所能。即使十人中得一成就。已多一人之用。百人中得十成就。已多十人之用。二十年後。製器駛船。自強之功效見矣。__一原奏持久一條。竊以古無久而不敝之法。惟在辦事之人。同心協力。先後相繼。日益求精。不獨保境息民。兼可推悟新意裕財足用。如泰西各國皆起於彈丸之地。創造各樣利器。未及百年。而成就如此之精。規畫如此之遠。拓地如此之廣。豈非其舉國上下積慮殫精。人思自奮之效乎。中國在五大洲中。自古稱最強大。今乃為小邦所輕視。練兵製器搆船諸事。師彼之長。去我之短。及今為之。而已遲矣。若再因循不辦。或旋作旋輟。後患殆不忍言。若不稍變成法。於洋務開用人之途。使人人皆能通曉。將來即有防海萬全之策。數十年後主持乏人。亦必名存實亡。漸歸頹廢。惟有中外一心。堅持必辦。力排浮議。勿以成格為萬不可破。勿以風氣為萬不可開。勿急近功。勿惜重費。精心果力。歷久不懈。百折不回。庶幾軍實漸強。人才漸進。製器漸精。由能守而能戰。轉貧弱而為富強。或有其時乎。是天下臣民所禱求之者也。_
請改大鵬營制摺|林則徐|HCJSWXB_RAO_1881|卷八十三兵政十四海防上|奏為察看廣東水師情形、大鵬營現居緊要、籌議改設副將、並添撥移改官兵船隻等項、以資守禦、而重海防、恭摺　奏祈　　聖鑒事、竊照廣東虎門海口、為中路扼要之區、於嘉慶十五年、設立水師提督駐劄其地、西則香山、東則大鵬、形成兩翼、查香山協向駐副將管轄兩營、額設弁兵一千七百零九員名、兵力較厚、大鵬原止一營、額設參將一員、管轄洋面四百餘里、其中有孤懸之大嶼山、廣袤一百六十餘里、是以道光十年、已將大鵬分為兩營、而所設弁兵、只九百九十八員名、較之香山營制、已有軒輊、且所轄尖沙嘴洋面、近年更為夷船聚泊之區、該處山高水深、風浪恬靜、夷船倚為負嵎之固、上年調集官兵痛加勦擊、始行全數退出、恐兵撤之後、仍復聯檣而來、佔為巢穴、當又相度形勢、在於尖沙嘴及官涌兩處、添建?臺二座、現在工程將竣、已於另摺縷析、　奏報在案、臣等復查尖沙嘴官涌兩處、既經建設?臺、必須調兵防守、但大鵬左營額設參將一員、守備一員、千總二員、把總三員、外委五員、額外外委二員、步守兵四百九十七名、右營額設守備一員、千總一員、把總三員、外委五員、額外外委二員　守兵四百七十五名、除分班出洋外、尚不足以敷?守、據該營縣會議請添、經臣等與水師提督臣關天培再四籌商、應將大鵬改營為協、撥駐副將大員統帶督率、與香山協聲勢相埒、控制方為得力、但官兵俸餉、歲需支應、　國家經費有常、未敢遽議增添、惟有就通省各營設法抽撥、并於水師名缺酌量改抵、以歸簡易、飭據司道核議會詳、併咨准陸路提督臣郭　　核覆前來、臣等查外海水師副將、共有四缺、內除香山協應與大鵬分張兩翼毋庸更議外、其龍門一協、地處邊陲、與越南夷地緊連、崖州一協、係?瘴之區、且外臨大海、內控黎人、均為邊疆要地、未便改抵、惟澄海一協、雖與閩省接壤、而上接南澳、下連潮州、有水陸兩鎮為鄰、尚屬易資聲援、應將澄海協副將、改為大鵬協副將、移駐大鵬所轄扼要之九龍山地方、居中調度、其澄海協之都司、改為大鵬協副將中軍都司、兼管左營事務、駐劄大鵬所城、並於大鵬左營添設把總二員、外委二員、額外二員、步戰守兵連新添外委額外名糧、共二百九十一名、大鵬右營添設千總一員、把總一員、外委二員、額外二員、步戰守兵連新添外委額外名糧、共二百零九名、以把總一員、兵七十五名、專防右營官涌?臺、以把總一員駐防九龍?臺、將原駐九龍?臺之千總一員、移防左營尖沙嘴砲臺、併帶新設額外外委一員、兵丁一百三十名、又以外委一員、兵丁十五名、防守前經裁撤今應設回、與尖沙嘴對峙之左營紅香爐汛、又大鵬額設大小米艇六隻、撈繒船三隻、分撥配?、不敷派遣、應設大中米艇四隻、左右營各半、以千總一員、把總一員、外委二員、兵丁二百零四名配駕、又添快船二隻、以額外二員、兵丁五十六名配駕、其餘外委一員、額外一員、兵丁十二名、隨防九龍、聽候副將差遣、所添員弁船隻、先儘水師各營移撥、__應請在陽江鎮右營抽撥千總一員、海門營抽撥把總一員、外委一員、龍門協左營抽撥外委一員、龍門協右營抽撥外委一員、陽江鎮右營抽撥大米艇一隻、海安營抽撥大米艇一隻、龍門協左營抽撥中米艇一隻、海門營抽撥中米艇一隻、又在龍門協右營抽撥撈繒船一隻、歸入海安營配緝、所需配船、弁兵、舵工、口糧、隨船移撥支給、至議抽兵丁五百名、水陸勻撥水師、應抽兵丁二百五十名、現在外海內河防堵?緝、在在需人、若概於額設步守兵內抽撥、未免顧此失彼、應在水師提鎮協營酌量抽撥步兵三十七名、守兵九十四名、酌裁馬兵、改補步兵一十名、連撥外委本身步糧三名、共得步兵五十名、守兵九十四名、尚需添補步兵二十五名、守兵八十一名在水師各營、馬糧較多營分、將馬糧三十三名改為守兵、步糧較多營分、將步糧一百六十四名改為守兵、均各歸還原營兵額、同馬兵所改步兵一十名、遞年節存馬步糧料等項銀兩、撥補增添步守兵丁一百零六名歲需經費之用、此外仍需把總二員、外委一員、步兵連外委本身名糧七十五名、守兵一百七十五名、應於督標五營及永靖營、酌抽把總二員、陸路提標五營、酌抽外委一員、其原食馬糧一分、勿庸隨撥、併於陸路各營、勻撥步兵七十五名、守兵一百七十五名、共兵二百五十名、均歸大鵬入額、其外委仍食本身步糧、並在大鵬步兵數內、添設額外外委四員、仍支本身名糧、以資差遣、至澄海地方、應將澄海協改為澄海營、即將大鵬參將移駐、作為澄海營參將、澄海原有守備二員、分為左右二營、左營守備駐劄篷州所城、右營守備駐劄樟林所城、均未便移改、將大鵬左營守備、改為澄海左營、中軍守備駐劄縣城、經管兩營錢糧、其澄海左營守備、改為左營左軍分防守備、仍駐篷州、有營仍循其舊、以資防守、所以現改大鵬協副將都司、乃澄海營參將左營中軍守備、左營左軍分防守備、俱照舊定為外海水師題補之缺、其水陸各營抽撥兵丁所需糧餉公費紅白等項、以及一切軍裝器械、俱由各營撥出隨帶、毋須另添、澄海協改駐參將守備有原設副將都司衙署可以棲息辦公、大鵬所城改設都司、亦有守備原署可住、其防守?臺弁兵即住?臺、均毋須另建衙署、惟大鵬添設大快船二隻、各營無可抽撥、應另行製造、計每隻需用裝造工料銀四百三十二兩、二船共銀八百六十四兩、歲需弁兵口糧燂洗以及修費等項、約需銀一千四百餘兩、又九龍地方改駐副將、紅香爐添設汛防、應建衙署兵房、以及大鵬新兵、應製號衣器械等項、所需經費均須預籌、查有前山營生息一項、從前係由洋商捐出本銀十萬兩、發交富商生息、以作添設前山營兵餉之用、除每年支用外、截至道光十九年五月底止、實存銀五萬三千八百餘兩、除另摺　奏請動支添建尖沙嘴官涌兩?臺工料共銀三萬一千九百餘兩外、所有此次添造快船、及建造衙署製給新兵號衣器械等項用費、均請於此項息銀內動支、毋庸請動　帑項、如此改調添設、因地制宜、似於海疆控制大有裨益、如蒙　　俞允、所有添造快船、正建衙署兵房、製給新添步守兵丁軍械等項、臣等即節令地方文武會同確估辦理、其改設副將等官、應行鑄換關防、並一切營制抽撥細數及未盡事宜、統容另行咨部核辦、再前山營生息本銀、係由洋商捐出、與正雜錢糧不同、每年止將收支實存數目報部查核、今請動支此項息銀、以作添造快船衙署製給軍械經費、應俟動用後將支用總數、於冊內開除造報懇免備造工料細冊報銷、合併聲明、臣等謹會同廣東水師提督臣關天培、陸路提督臣郭　　合詞恭摺具　奏、伏乞　　皇上聖鑒訓示、謹　奏、_
論海防先明本末之序一則|郭嵩燾|HCJSWXB_RAO_1881|卷八十三兵政十四海防上|自漢以來。中國全盛之世。邊患相尋常若不及。而終晏然無事。及衰且亂。則必紀綱法度。先弛於上。然後賢人隱伏。民俗日媮。而邊患乘之。故夫政教之及人本也。防邊末也。而邊防一事。又有本末存焉。敬繹六條之議。如練兵製器。造船。理財數者皆末也。至言其本。則用人而已矣。練兵製器造船。非財不能舉辦。理財之方。盡於二者。曰開源。曰節流。節流者。省無用之煩費。以歸有用者也。皆疆吏應為之事。不待臨事張皇。而多為之制。其造船製器。購用西洋機器。推而演之。但令經費充盈。漸次求精。其事非難。所難者練兵耳。為中國之人心習尚。漸漬已深。合官與民。而皆懷一苟且之心。無能與持久也。自經寇亂。名臣良將。接踵於時。能以律行師。以權濟變者有矣。然從無能統馭額設之兵。以立功成名者。其間或易一將而局遂變。或更一時而氣已衰。何者。用其方新之機。而不能得其持久之力也。沿海設防。非能旦夕奏功者。各口練兵。又非能召募集事者。傳曰。有治人無治法。法盡於一時。而求人之效。可以持至數十百年之久。誠得其人而任之。一切之政。皆可舉而行也。不得其人而任之。已成之功。已安之民。亦無與善其後。殆未可持此以建非常之業者也。竊觀今日天下大患。不在無才。而在有才亦無以自見。其獘有二。一曰因循粉飾以求免過。一曰優容縱弛以求寡怨。粉飾工。則得失利病。全不能明。縱弛久。則賢否是非。更無從辨。故求人才。尤以挽迴風氣為先。　朝廷念念以培養人才為心。邪正公私。較然不能揜。風氣一移。士大夫之精神自振。而吏治之功效。亦必月異而歲不同。人民日就乂安。邊疆自臻綏謐。必然之應也。至於將弁之才。州縣之吏。天下自不乏人。疆吏求之有餘。非　朝廷求才者之所急也。_
論海防兼顧水陸之防一則|郭嵩燾|HCJSWXB_RAO_1881|卷八十三兵政十四海防上|東南防海大勢。相持於海外曰兵船。相拒於口岸曰?臺。其大略也。而各口洋船洋樓。縱橫布列。乃反在內地。西北邊防所恃。兵力而已。藩籬之固。尚無議及者。較而論之。沿海各口環集數十國。而英法彌三國。互為主盟。其利分而其勢散。必無敢公然發難者。西北則俄人已踞伊犁。西南英人亦漸通緬甸。其力皆有所專注。而西南之禍稍紓。西北之勢相持而未有所定。則禍且日棘。故主東南海防者。則謂宜緩西北。主西北邊防者。又謂宜緩東南。是皆持之有故。言之成理。而以愚見度之。其隱憂皆積而日深。有未可偏重者。體察俄人伊犁情形。而可以得其故矣。洋人之利在通商。無覷覦中國土地之心。而其蓄謀在求日進而有功。故每得一荒島。則急進而開墾之。每得一口岸。則急進而經營之。伊犁之亂。值中國兵力不能遠及。俄人於是坐收以為利。而烏魯木齊喀什噶爾通及回八城。俄人未嘗須臾忘也。中國舉兵征討。則亦坐視而不與爭。此其行之有其漸。蓄之有其機。自西洋各國皆然。略就所知言之。上海一口。英人主盟。甯波一口。法人主盟。粵匪之亂驟起。各口商人驚惶失措。相為救護。而上海一口。被難而幸獲保全者數萬人。百姓亦且與洋人相習。其觀釁乘隙之心。必不後於俄人。是以中國百年治安。英俄諸國亦必百年無事。此可以理勢決者。何也。西洋諸國之法。非積憾以求一洩。無肯搆者。而南洋諸島數十。中國不能經營。洋人皆坐而收之。所得口岸。與所開闢諸島。因勢乘便。據以為利。其勢求進而不已。而其蓄謀甚約。其收功甚逸。凡中國煤山金礦。及寶氣生聚之方。皆其所心營而目注者也。竊以為中國與洋人交涉。當先究知其國政軍政之得失。商情之利病。而後可以師其用兵製器之方。以求積漸之功。如今各口設立機器局。及遣中國子弟赴西洋學習其法度程式。皆積漸之功。收效數十年之後者。其行之之本。則在乎審輕重之勢。明曲直之機。求通變之財。務真實之用。西洋之法。通國士民。一出於學律法軍政船政。下及工藝。皆由學升進而專習之。而惟任將及出使各國。必國人公推以重其選。竊觀漢詔求使絕域。與將相並重。西洋猶存此意。是二者皆據理勢之要。持安危之機。所宜慎選而專用之者也。能通知洋人之情。而後可以應變。能博考洋人之法。而後可以審機。非但造船製器。專意西洋新法。以治海防者之宜亟求也。_
遊歷印度序|黃楙裁|HCJSWXB_RAO_1881|卷八十三兵政十四海防上|自海禁宏開。萬方輻湊。為古今一大變局。英吉利侵踞五印度。遂蔓延南洋諸島國。鷹瞵狼顧。雄長海陬。而印度之地。與我三藏毘連。往歲?臺議約。有准其入藏探路之條。頻遣使臣。取道蜀中。俱被番民阻止。而英人之志。若有不能終已者。?其處心積慮。匪伊朝夕。不僅注意藏地。實欲開道川滇。為陸路通商之捷徑也。　制軍丁公深謀遠算。洞悉垓埏。[特](持)派不才前往三藏五印度諸國。察看情形。測繪輿圖。經附片陳　奏。奉旨允准。頒發　總理衙門照會及英國公使護照等件祇領。擇於戊寅七月七日。由成都起程。輕裝減從。同侶僕役凡六人。西南經?州雅州。登大象嶺飛越峰。踰大度河。行十二站。至打箭爐。始知蠻中情狀。與內地迴殊。青蚨白鏹。概無所用。尋常交易。沿途賞需。惟茶葉哈達哈達。白綾也。凡相見及慶賀等事。皆用之。猶是古人用帛之遺意。二物最便。幸鮑子雍司馬代為籌畫。妥帖周詳。且贈以良馬。俾習乘騎。八月八日出關。裹糧而行。土司桀敖。桀敖番酋也支應烏拉。烏拉夫馬也自折多以西。山川嵲屼。道路崎嶇。蠻?瘴霧。滿目荒涼。塘兵之外。絕無人戶。每見懸崖瀑布。矯若玉龍。天半雪?。靜如銀屏。亦絕世奇景也。行十站至裡塘宣撫司。又八站至巴塘宣撫司。為川藏交界。旋據江卡營彭守備報知。藏地梗塞。未便前進。不得已馳?　制府。改道滇南。而趙炎午太守。雅意拳拳。必欲偕往。固辭不獲。因聞東旺香城二處夷民。蠻觸方爭。兼野番夾巴夾巴盜匪也出沒無常。是以攜兩土司帶領漢番兵役古操。古操土司親兵也裹乾糧。負毳幕。經六玉奏堆。循巴隆達河而下。絕徼荒陬。人?罕至。老林邃谷。古木陰森。峭壁危?雪雹交作。溪潦盛而渡以皮船。鳥道窮而續以木棧。每舍轎而乘馬。或棄馬而徒步。堅冰凝鬚。朔風刮面。詭形殊狀。怵魄驚魂。露宿野棲。人疲馬乏。凡十有八日。乃抵中甸。停歇六日。趙太守仍循故道北還。予南至麗江府。復睹內地風景。天氣亦稍和暖。旋至?川度歲。又南經大理永昌諸郡。渡瀾滄潞音龍川諸江。所躡鐵索懸。更僕難終。自中甸至騰越。計程二十有八站。亦皆重岡疊巘。從無坦途也。騰越當西南極邊。然物產殷阜。為滇省著名之區。兼路通孟養寶井。舊時珠玉百寶霞璽翡翠琥珀象牙之類。悉薈萃於此。近日海道便捷。商販趨於粵中。其由緬入關者。僅餘綿花為大宗。較核關稅。十祗二三而已。二月十六日。由州城起行。經南甸?盞。達三宣撫司。其地沿檳榔江。兩岸平疇　沃衍。土民號曰擺夷。勤力耕作。頗有富庶之象。騰越所轄凡七土司。其南路曰隴川宣撫司。及戶撒臘撒孟卯三長官司。昔年緬甸貢道。本由虎踞關而入。經孟卯隴川為南大路。近十數年。乃改由北路徑達新街。前明時緬夷數犯邊。諸土司亦跋扈。故建八關九隘。以資控制。今緬已積弱。邊備廢弛。然事勢多變。綢繆未雨。亟宜規復舊制。招撫野番。是所望於封疆大吏耳。行四站至蠻允。為中外交界。過此即化外野人境。非大眾結伴不敢行。因停十餘日以待之。併召募鎗手桿手四十名及保路田亢頭同?五百餘人。騎駝千餘。四出壩竹隘。過火炎山。危險偪仄。單騎纔通。林箐晝陰。?員猱嘯聚。野人蓬首垢面。往往攔路要索。每過山寨。必下馬按轡徐行。__查此間有三路。下為河邊路。中為石梯路。上即火炎山路。下路較為捷近。然上路柴草方便。故商旅往來。多由此行。四日至蠻慕。入緬甸國境。河干有漢人街。約三十餘家。至此地勢平陽。天氣炎熱。又是一番景象矣。緬人刳木為舟。兩舟相聯。覆以草蓬。江水寬而淺。百二十里至新街。漢人三百餘家。建有關神廟。緬國設蘊几一員。一品大酋英國設亞業班一員。即領事官大金沙江。發源阿里岡底斯山。曰雅魯藏布江。經流三藏及怒夷俅夷貉貐野人之境。折南至孟拱孟養。入緬國界。稱為伊拉瓦底河。自孟拱迤北。石峽奔瀧。不通舟楫。至新街以下。會合茶山麻里檳榔龍川諸水。然後浩瀚淵深。寬至數里或十餘里不等。三月十八日。乘坐輪船。南行三日。經阿瓦都城。緬王遣官來舟中迎予上岸。辭之。滇人居此者三千餘家。多納緬婦為室焉。旋易輪船。南行五日。至別牟。入英國界。又三日至樣貢。為通商大馬頭。即祕古國。一作烏土國。閩粵商賈。不下萬人。惟滇商僅十餘家而已。道光末年。緬英兩國搆兵累載。緬人樹柵固守。英軍水土不服。每每坐衄。本欲退師。反聲言水陸並進。直搗阿瓦。緬王大懼。割地請和。自是以後。日侵月削。沿海精華繁盛之區。英人蠶食殆盡。西抵孟加拉。東抵麻六甲延袤五千餘里。英鎮以巨酋曰箇勿那。緬語仍稱蘊几。予至漾貢。蘊几延入公館。殷勤甚厚。留住十有四日。乃?海舶向西北開輪。行五晝夜。達於孟加拉。即東印度。英語呼曰卡呢格達。為西南洋一大都會也。閩人僅五家洋行。粵人則有千餘。多手藝營生者。五印度幅員遼廓。廣袤四千餘里。東界緬甸。西界阿富汗俾路芝。南際大海。北迄?嶺。東北界廓爾喀哲孟雄布魯克巴諸部落。俱我藩屬。與三藏密邇為鄰。然中間隔於雪山數重。道途險阻。此殆天之所以界限中外也。乾隆年間。英人侵佔孟加拉。乘勝席捲。中南西北諸部。大半歸入版圖。或降為藩服。歲輸職貢。於是建立馬頭。修治鐵路。火輪舟車。?流電駛。六通四達。貨賄山積。賦稅繁重。倚為外府。其重鎮曰曼打剌薩。曰孟買。曰亞加拉。曰錫蘭島。設官置吏。戍以重兵。而悉統於孟加拉之巨酋。特遣勳戚重臣。?以全權。每值夏秋二季。則移駐於新拉以避暑。遇有大事。仍由電報請命焉。予在印度遊歷半載。東至亞山。即阿賽密北至大吉嶺。入藏孔道復循恒河而上。至厄納特亞加拉孟買等處。考證山川。咨詢風物。但語音難曉。所僱通事。遷地弗良。斯為出遊一大憾事耳。考印度古號天竺。一名身毒。又曰痕都斯丹。漢唐以來。數通朝貢。而中土請經求法之僧。亦復踵趾相接。晉法顯北魏慧生唐元奘俱有遊記。敘述頗詳。顧古今沿革分合不一。兼語音侏。輾轉繙譯。言人人殊。依稀近似。初無正音。元裔賽馬爾汗併兼印度。其間地名概易以蒙古語。近世一變為英吉利語。求其一一吻合。不可得也。要之世變日新。事惟核實。所繪地圖。一從今名。雖與前史記載。偶有參差。博雅君子。必能辨之。至於歸途則皆乘坐輪船。經南洋檳榔嶼。新嘉坡。麻六甲諸島。暨占城越南等國。凡六十四日。達於廣州。具詳日記。茲不贅述云。此次環遊五萬里。殊方異俗。不可殫述。如西藏之嚴寒。印度之酷暑。潞江之瘴厲。野人山之露宿風棲。蠻允蠻慕之蚊蚋蠅蟻。頭疼耳熱之鄉。雕題文身之俗。軥輈格磔之語言。昝巴乳酪之飲食。極天下之奇境。為生平所未經。而最險最苦者。尤莫甚於七洲洋之颶風。鼇浪排山。鯨濤壁立。一葉顛簸。五內煩焦。兼之米糧俱絕。煤炭亦窮。小艇太器。焚燬殆盡。繼以棉花代薪。勉強支持。幸得抵岸。乃獲甦生矣。同行者高安章鴻鈞春甫。長沙聶振聲堂。慈谿裘祖蔭筱雲。及僮僕二人也。是為序。_
上中丞切要事宜|魁聯|HCJSWXB_RAO_1881|卷八十九兵政二十勦匪|一新?食鹽章程。擬請籌變通也。??例食淮鹽。然港淺灘高。水販每難運到。邵化各邑遇缺鹽之時。往往赴下游買食。新?逼近粵西。嶺嶠既峻。灘河尤險。官鹽萬難到地。小民不能不買食粵私。痞棍藉緝私為名。私設關卡。據為利藪。無賴之徒。趨之若騖。此弊不除。竊恐愈積愈眾。日久難免不滋生事端。除飭地方員弁隨時禁戢查拏外。既有見聞。不能不據實?　聞。將來可否於善後案內。一奏改粵鹽之處。伏候　憲裁。__一武岡阻米惡習。亟應痛加懲除也。?慶山多田少。戶鮮?藏。一遇旱澇偏災。富戶掯價居奇。小民聚眾遏糴。凡有米穀出境。設卡阻攔。始猶藉口保境自全。繼即乘閒搶奪。各處皆然。而武岡為尤甚。緣武岡田土較沃。穀米稍多。痞徒藉地處上游。穀米有出無入為詞。糾煽鄉愚。私行卡阻。始而阻於歉歲。　繼即阻於豐年。始而專在勒索米船。繼即肆擾一切行旅。黨日聚而日多。勢日積而日疲。荒歲則?奪之案。層見?出。豐年則貨棄於地。貫朽粟紅。商賈因而蕭條。農民日形窮?。到任又經節次示諭。督同該州縣拏辦。現在邵陽各處均已歛戢。而武岡黃橋舖排上渡一帶。尚敢恃眾負隅。除遴選幹員飭帶練勇。會營前往督同查拏外。第遏糴之痞匪。固罪不容誅。而義穀之勸捐。尤刻不容緩。雖有力之家。好義者固不乏人。而鄙吝者亦所時有。現摒出示曉諭地方紳耆士民。果有勸捐出力及捐穀較多之戶。將來歸於善後案內。由地方核實。詳請從優　題獎。俾各士民咸知。既免荒歉無備之虞。復有章服榮身之樂。庶鼓舞激勸之中。可收踴躍樂輸之效。是否有當。伏乞　憲裁。__一緝捕擬添募練勇。議請酌籌經費也。?屬痞匪盜賊。多而且悍。且接壤之處。時有匪徒結會拜盟。並有紅黑等會名目。緝捕最關緊要。惟邇來兵役。大率積疲。難期得力。到署後蒙　督憲凱旋過郡。賞發銀一千兩。以為整頓地方費用。即當召募曾充鄉勇年力強壯者。取具連環保結。遴委試用。從九高凌漢管帶。備置槍械。逐日訓練。兩次挑選。共八十名。每名每日給口銀五分。出鄉捕匪者。酌加行。每十[日](名)考?一次。擇其技藝嫺熟者。酌予獎勵。捕獲痞匪盜賊。量[功](切)分別給賞。兩月有餘。較兵役尚為得手。惟地方剽悍強梁。已成積習。邵武化城各處。高巖深峒。多為匪徒出沒淵藪。而武岡城步一帶痞匪。尤敢明目張膽。新化本年六月間。曾有新?逃匪竄入。經張令會營拏解。可見此等在逃餘匪。事定後難保不潛回滋擾。若不乘此將各匪痛加搜拏懲創。誠恐患等養癰。善後終?有名無實。悉心籌商。現募練勇八十名。雖附近緝匪疊有成效。然令其遠出。逕搗匪穴。竊恐其力尚單。未可深恃。若輕易添撥兵役。不特易於走漏風聲。并恐民間難免騷擾。至於村莊團練。僅能各保里閭。而匪窩附近之區。公正紳士尤少。辦理稍有失宜。流弊不一而足。莫如再添練勇八十名。給以兵械。遴選勤幹之員。分帶訓練督捕。以本地壯健之良民。為本地除悍惡之痞匪。兼以未染習氣。易以約束。即如苗防練勇。迄今尚較勝標兵。是其明證。惟?郡雖?苗疆。若遽仿苗防常川添設練勇。當此經費支絀之際。誠恐窒難行。然整頓地方。非此不可。現擬添募八十人。并現在練熟之人。合計一百六十名。分員管帶巡緝。遇有匪徒跡。立即馳督地方員并跴拏務獲。一面跟蹤。將各匪出沒淵藪。痛行洗除。俟一二年之內。各匪絕跡。四境肅清。即可裁撤。惟此項經費。可否於善後案內。　俯賜的籌給發之處。伏乞　　憲裁。_
上呂方伯啟|胡林翼|HCJSWXB_RAO_1881|卷八十九兵政二十勦匪|再者細揣盜賊之情狀。兵練少而弱。浮靡不整者。賊見之必抗。此馭兵者之過。此挑練不精之過也。似尚有法可施。請勿過慮。惟捕盜與勦逆。互有難易。逆則患其抗。而盜則患其竄并患其匿耳。官無久駐之勢。盜有暫伏之技。此剿辦之所以不能得手也。前言保甲團練者所以防竄匿。即所以捕雕剿之不及。保團可禦畸零奔潰之賊。已敗已散之賊。而不能當大股方張之賊。專精雕剿。又所以救保團之所不及。二者缺一不可。細思賊勢如此。林翼何能坐待保團之成。而始議動手。即使地方官保團不力。又何能推過於地方官。且黎平保團。盡心一年有餘。無日不討國人而訓之。成效尚不過四分五分六分。能自謂已精已善乎。然總勝於不辦者。總勝於徒恃文告者。卑府受命委辦。荷國士之知。恨不即時埽盡萑苻。所以再四乞辦保團者。實以保囤非一手一足之所能兼。又且非其官長則令不行而禁不止。瀆請再四。豈欲以口說侈陳於上憲哉。實見賊狀必歸於竄匿耳。昔趙壯侯金城平羌。主臣辯論往返不已。卑府才識至庸。何能妄為援引。然愚者千慮。或有一二可備採擇之處。尚祈明察。並乞節取迭次?詞?陳兩院。則於地方實有裨益。_
代劉侍郎與貴東道書|郭崑燾|HCJSWXB_RAO_1881|卷八十九兵政二十勦匪|接展來牘。謂援黔之師。速則功易而費省。因推論及於曠日持久。恐黔禍未終。楚亂方始。偉哉老成深識之言。然以速為計。似猶知其一未知其二也。凡勦外來之匪。則全恃兵力。勦本地之匪。則兼資吏治。辦匪於初起之時。則宜先示兵力。而以吏治輔之。辦匪於積亂之後。則宜先清吏治。而以兵力輔之。黔中民苗。非盡無良。十數年來。叛服相尋。以至於不可收拾。固宜官紳之無以自強。亦由官紳之惟知自利。今且人?蕭索。田土荒蕪。良民逃而之他。莠民習於稱亂。愚民之無識無力者。則又依違於兵與賊之間。以為苟且自全之計。即使合楚蜀粵三省之力。分途並辦。勢不能盡黔之人而誅之。臨以兵威。誅其首惡。毀其巢穴。散其脅從。楚蜀粵之責盡矣。功既見而費不資。則楚蜀粵之師之不能久留黔。固亦必然之勢也。此速則功易而費省之說也。援師既罷。善後之務。主之地方官。孑遺之民。瘡痍未起。流亡之戶。離散未歸。反側之徒。根株未淨。地方官欲赴任。則必募勇。則必籌餉。欲籌餉。則仍不能不取之於民。取之不以其道。於是弱者飲憾。強者揭竿。亂甫平而亂已旋生。斯往事之可懲。亦將來所必至。未見速之果能有功而節省也。大抵經營黔事。不宜多用兵。尤不宜圖速效。以安民為要。而不專言勦賊。以保全未被賊據之地為急。而不遽貪攻破屯土塞之功。以撫?招徠開墾地畝為自立之道。而無庸擁兵糜餉。累己擾民。以終歸於無濟。得誠樸耐苦。廉潔有膽之官吏。分治各郡縣。寬以時日。假以便宜。三五年後。氣象庶有異乎。至於總要隘口之必不可不防者。仍須酌駐兵勇一二營或三四營。賊來迎擊。賊去勿追。漸推漸廣。漸逼漸進。人皆復業。則地利可徐興。兵不求多。則軍餉易為繼。迄乎人心完固。守備謹嚴不必掃穴搗巢。而賊勢已當瓦解。然後分別勦撫。可以久遠相安。故遲則無浮費而有全功。速則有近功而仍留後患。特誠樸耐苦廉潔有膽者之未易得其人耳。勤以求之。虛以受之。不限資格以取之。其亦必有合矣。_
代溫觀察陳撫剿教匪議|董詔|HCJSWXB_RAO_1881|卷八十九兵政二十勦匪|竊某戎?從事。于今三年。幕府上功。毫無寸效。每懷驅策。心凜冰淵。有何見聞。仰資諏度。謹即馳驅以來。所覘民情賊勢。敬陳梗概。伏俟鈞裁。竊以教匪猖獗。喪忠愛之天性。負覆載之至仁。攖刀鋸之顯戮。貽厥身之巨?。其始也。由溺職者以多事為懲戒。而瞢無覺察。不遏惡於未萌。其既也。由貪婪者視巨蠹為囊橐。而百端脅取。遂激變於一旦。官吏之罪。其將奚辭。顧必謂為赤子盜兵。而弄於潢池。欽惟天地之包容。竊謂濟惡者之本心未必爾也。困苦顛連。挺而走險。謂之不得已可也。田連阡陌。本可樂含哺鼓腹之天。而造作妖言。誆誘眾匪。歛錢則速於催科。號召則捷於公役。一旦慝作。不難舉豐屋厚產。而棄之如遺。不謂之逆謀素搆。可乎。耰鉏棘矜。忿不思難。謂之不得已可也。今之奮臂抗轅者。一呼而旗幟戈鋌林立。即事洩被搜。瞰其室則火毬盈囷。掘其地則兵刃滿窟。不謂之反形已成。可乎。蓄此逆謀反形。而當深仁厚澤之世。彼正憚於無名而不敢發。而官吏復從而促之。遂假以為辭。而蠢然以動。顧其計亦黠矣。當其扇焰。既假之以鼓動愚民。及乎途窮。又得因之以冀邀寬典。徒使我純良赤子。橫遭蹂躪。死者不可復生。被掠者且脅於兇威。而難於自拔也。憲飭謂不特未殺人放火者是良民。即殺人放火者亦良民。某則謂不特殺人放火者是良民。即為賊偵探者亦良民也。興之南北山。屢遭焚掠矣。凡兵所未到之處。鄉民云賊之將至。必有三五游騎。或先賊一日而至。或去賊屯四五十里而馳。皆假充游徼。民莫辨也。事後然後知之。傳聞此等。皆賊擇所掠中壯健。質其父母妻子。授之兵。與之期而使之。偵探過期不返。則全家為戮。被遣者家屬係心。亦遂任所指揮。而不敢有違。彼豈恩於賊而仇於我哉。積威之所劫者然也。夫威之所?。雖在外者猶如期而返。則落其陷阱者斷不能自拔。而僥倖於一擲也審矣。竊謂欲拔難民。惟有淬厲兵鋒。雷擊電掃。俾兇徒各鳥獸散。吾民之引領者始得脫耳。不如此而議撫。微特威?者無路受撫。橫目者不肯受撫。即彼有幡然受撫者。愚亦未見其可也。前明王三善之征奢氏也。連戰皆捷。特以誤受陳其愚之降。軍中動靜。賊無不知。其後遂以僨事。韓雍之征潯州。至大藤峽口。儒生里老數十人伏道左。願為鄉導。雍叱縛之。而袂中利刃出。悉刳腸支解。分挂林箐。?賊震懾。遂成破竹之勢。觀二人之得失可知。欲撫良民。必先勦兇黨。欲勦兇黨。在厚積兵威。嚴加訓練。以逸待勞。密察間諜而已。蠢茲蜂蠆。稽天討者已三年矣。雖屢有斬獲。而蕩平未奏。由兵少而備多力分也。夫與其老師費餉於數年。何若大徵武●。而速蕆膚功於一舉。即如項忠討李原王洪王彪於襄陽。乃劉通已敗之餘黨耳。然猶調官兵與永順保靖土兵。合二十五萬。分八道逼之。其初招諭而歸者。四十餘萬也。由於王彪之就擒。其繼移軍竹山而歸者。五十餘萬也。由於李原王洪之並殲。此厚集兵而始能制勝。殲渠魁而後拯脅從之明驗也。__軍政教閱。五兵並重。長兵護短。短兵衛長。長兵弓弩。短兵矛戟。今之銃炮。較弓弩為更長矣。然所利者平原廣野。及碎遠仰攻耳。至於居高擊下。則非其便。今賊之蟠踞於秦南蜀北者。徒以山為負嵎。我軍亦不得不擇便地。而居高以臨之。晁錯之論兵曰。山林積石。經川邱阜。步兵之地也。草木蒙密。枝葉茂接。矛鋋之地也。曲道相伏。險?相薄。劍楯之地也。今之教閱。矛簰與銃炮並重。惟請利其器械。嚴加訓練。期於蹻捷。亦自易易。按通典載太公教戰之法。令吏士一人學戰。教成十人。十人學戰。教成百人。由此而千而萬。而三軍申之以步伐。鼓之以賞賚。一夫破的。千夫抉拾。一人翹關。千人攘臂。號令一施。旌旗改色。行見兇渠不難滅。難民不難拯也。漢南江北。山水蜿蜒。林箐密。相去不啻千里。東西亦如之。我軍入山剿除。此輩望風而逃。路歧如織。賊速似鬼。沿途掠食。而我軍追者。必輜重相屬。炊而後食。無論勢不能及。即及之奔走跋涉。已如強弩之末矣。似非以逸待勞。致人而不致於人之義也。惟徵兵既廣。若川若陝若湖。合兵進促。每三四百里間。各擇要地。集兵一二萬。而於賊出沒之路。密設卡哨。精其探聽。賊來則策應而痛殲。去則聯勢而進逼。對陣相薄。則先下一令曰。釋兵而坐者勿殺。賊敗則號於眾曰。棄仗而立者免死。庶乎為賊前驅後餌之良民可以自脫乎。師行糧從。軍中本無別須。而每有游手隨之輾轉。名曰跟營。此輩無事則攤錢呼盧。已為兵士之蠹。有警又安保無閒諜奸細。或致漏師之虞。唐王式之討裘甫。其始至城中。密謀屏語。賊皆知之。式申嚴門禁。緝訪偵諜。所匿皆斬之。於是賊始不知式所為。此實靖亂之策。而通鑑載高仁厚之討阡能。未發前一日。有鬻麵者。自旦至午。出入軍中數四。執而訊之。果阡能之諜也。釋縳溫言問之。對曰。某村民。阡能囚父母妻子於獄云。汝詷事歸。得實則免汝家。不然盡死。某非願爾也。仁厚曰。誠知汝如是。我不汝殺。汝當為我潛語寨中人云。僕射愍汝曹皆良民。為賊所制。情非得已。尚書欲拯救湔洗汝曹。兵至。汝曹當投兵迎降。尚書使人書汝背為歸順字。遣復舊業。所欲誅者阡能羅渾。擎句。胡僧。羅夫子。韓求五人耳。諜曰。此皆百姓心上事。尚書盡知而赦之。其誰不聽命。比尚書至。百姓必奔赴。如嬰兒之見慈母也。明日仁厚引兵至雙流。遣人入賊。諭以昨日語。賊大喜呼譟。爭?兵降。仁厚悉書其背。使降者先大兵呼招諸寨。所至輒執賊以獻。凡六日。平三十餘寨。五賊皆擒。此或亦因賊諜以招降之策。然要必先有以破負固之膽。然後能堅投誠之心。則舍勦固難以言撫也。至於首禍就殲。難民皆出。有籍可歸者。既可使地方官移文照查。使之安業。即無產可託者。俾有司稽查叛逆之產。及被難絕戶之田。而撥給之。則數十萬生靈水火永離。?席咸登。共樂化日矣。_
募勇士脩將政之一|李昌平|HCJSWXB_RAO_1881|卷八十九兵政二十勦匪|人情莫不樂安而惡危。至於兵則不患其欲危。而患其欲安。人情莫不趨生而避死。至於兵則不患其求死。而患其求生。夫兵非欲其危且死也。?致之危地而後安。致之死地而後生。此理勢之自然者也。今　國家興數年之兵。剿有盡之賊。而賊未盡殲者。豈士卒寡少與。抑器械未精與。二者皆非也。其患起於將弁多樂安之心。而士卒無敢死之氣也。臣請備陳之。兵有一人之勇怯。有人人之勇怯。一人之勇怯。前後異。人人之勇怯。前後亦異。非怯於前而勇於後也。其所遇之氣使然也。匹夫蚩然於一鄉。其貌若不可與有為。一旦觸其卒然不可犯之氣。則或至於持刃而殺人。何者。其氣足以激之耳。然則天下之大事可知矣。欲將弁之無樂安。則莫若激之以生其勇。欲士卒之無避死。則莫若激之以振其氣。兩軍之相及也。?矢之交加也。有敢死之士。翻然而先登。則三軍之氣勝。氣勝則勢勝。勢勝則力勝。以必勝之氣。出必死之力。如此而賊不滅者。臣未聞之。然敢死之士。不可求之於今之士卒。亦不可求之於今之鄉勇。士卒遠來。而重念身家。則力不生。鄉勇顧利。而虛冒糧餉則氣不奮。今　國家承平百餘年矣。臣愚以為草野負販之中。必有忠義之士。懷敢死之心者。嘉言以來之。實意以求之。恤其身家。使無內顧之憂。而後氣益壯。爵以名位。使有功名之樂。而後力益堅。則庶乎勇士可用矣。而諭者必曰。今天下甲兵盛強。募勇多無實效。徒縻　國帑。無益也。臣以為棄實而冒名。則人競於名。去名以求實。則人亦競於實。?當國家累世富強之後。又何難費一旦不可惜之費。以成數年不可成之功乎。今川陝豫楚。賊往來衝突之地也。民之被賊焚掠者。死傷流離。其欲致死於賊久矣。誠令督撫大臣招其敢死者。曉以忠義。又令其鄉鄰。各具保結以進。所進得者有賞。不得者有罰。則虛冒之弊絕矣。得勇敢之士。而又擇忠勇之將以將之。衝鋒陷陣。必有可觀。則三軍皆懷敵愾之心。將士皆有敢死之氣。人人胥勝兵也。臣故曰。危而後安。死而後生也。_
團練說|朱孫詒|HCJSWXB_RAO_1881|卷八十九兵政二十勦匪|咸豐八年戊午七月。客有謂於余曰。粵自莠民倡亂。十有餘年。其始未嘗略地攻城。迨洪楊諸逆占踞永安後。雖棄城北竄。而相繼而起者。踵相接也。近今幾載失陷城池。難以枚舉。今水陸之師克復數郡。　中丞勞公奏調吾子總司善後。將以何者為先。余曰。團練。客曰。僕在此有年矣。具悉民間疾苦。困於賊者難堪。困於團練者亦甚。借團練以科歛錢穀者。無論已。有名為團總而實通賊者。不惟鄉閭仰其鼻息。以圖保身家。即地方官亦聽其指揮。以苟全性命。有藉充團總而大獲重利者。其始將微物以餌地方官。其後遂挾制地方官。以魚肉鄉民。甚至自相雄長。生事忿爭。又或率其黨羽。公然為盜。種種流弊。莫可名言。吾子千餘里啣　　命而來。而但言團練何也。余曰。此皆未嘗經官辦理。亦辦理不得其人之故也。客曰。苟得其人。當講求吏治。何專言團練也。余曰。今日之廣西。任團練固不能致治。廢團練亦無以已亂。吏治應以團練為先也。客曰。何以言之。余曰。詒自五月抵粵。居會垣者已旬餘。駐柳郡者?兩月。所見所聞。與吾子之言大約相同。然各府州縣。莫不有團。賊來或順從。或驚避。毫無所用。賊去或科派。或欺凌。擾害不堪。此等情形。豈能致治。若竟廢之。則械器山積。手所便攜。猜鷙習成。目所慣。不逞盈郊。逋逃遍野。兵不可恃。勇難長養。此等情形。豈能已亂。惟有遴選人材。實行團練。竭力整頓。仍不外因勢利導。用心督率。要必使若網在綱。無團練者。使之有團練以便稽查。有團練者。使之就範圍而歸約束。但團練之患。率有五等。一患經費難以持久。二患恃眾恐其橫行。三患有事未必可靠。四患官民難免紛擾。五患伏莽未能悉除。?團練固資經費。今團練無薪水。團丁無口。則經費無難持久矣。恃眾橫行。容或有之。今每縣團總不過數人。團長十餘人。團正數十人。兼立百長什長。使其遞相管束。以人制之分路管領。以地限之且悉聽地方官指使。團總聽命於官。是官總其權也。可操縱自如也。無慮其橫行矣。有事難靠。匪惟團總。恐難靠而遂不行。是因噎廢食也。今凡城市有店舖之處。暨殷實之家。令?資練勇。賊來練勇當先。團勇?助。一方有警。悉調各城市之勇聚於一處。分途防剿。久之不獨練勇可靠。即團勇皆成勁旅矣。官民紛擾。乃辦者不得其法。今畎畝不曠其工作。室家不罄其?藏。官惟勤於督責。民自樂於聽從。行所無事。何紛擾之有。伏莽不除。最足為患。今三人會團。必令稽查匪類窩家。是兼行保甲也。外匪固不能來。內匪亦奚由匿。何伏莽之有。無此五患。間以暇時校其技藝。齊其隊伍。逐層團總團長團正伯長什長訓誨。使之輯然和睦。有勇知方。行見民與民鄰近莊村相聯絡。而友助可期也。民與官鄰村州縣通呼吸。而應援足恃也。豈惟賊盜不生。亦且禮讓可復。而吏治民風。駸駸乎日上矣。團練顧不重乎。今所定團練條規。皆力袪團練之弊。而實收團練之效者。子曷不詳閱之。客乃再三紬繹。返復思量。不覺勃然而興。曰。有是哉。吾子之所言團練。如是之詳且善也。曩者吾子在楚。所至之處。共知取效於團練。長沙十二屬。惟湘鄉至今完全。九府四直隸。惟?慶未遭兵燹。不意初來嶺嶠。獨能洞悉利弊。而嚴密其法。以簡易其行也。由是觀之。非團練斷無以已亂。且非若吾子所言之團練。亦必不能以戢干戈。而莫安黎庶也。客既知其然也。爰書其說。以告闔省各府州縣之舉行團練者。_
廣糧餉脩軍政之四|李昌平|HCJSWXB_RAO_1881|卷八十九兵政二十勦匪|天下既無不勇之將。不戰之士。是非必明。賞罰必當。則夫當今之所宜急者。莫若糧餉之為先。而所以籌度之者。務得其道也。今　國家非不足於餉也。自用兵以來。所費　帑金。不下數千萬萬。其始失於官吏之虛冒。其繼誤於將士之空糜。今亦稍短絀矣。然糧餉者。　國之大事也。既不能因短絀之故而吝而不用。則不可不極裁酌之方。而處之適宜。此當今所宜早計者也。昔之籌餉也易。今之籌餉也難。何者。兵行有方。則雖窮邊絕域。可以取道而漸。至今則賊匪出沒靡定。大軍窮日追剿。轉戰千里。非有定向也。州縣一聞兵臨。始行請餉。近者尚需時日。遠者動計月餘。大軍一至。支應不給。則縱兵攘?居民。恣欲豪暴。靡所不至。民困而訴諸官。官以為無糧使然耳。小民終歲勞苦。所獲無幾。支之一年而不足。耗之一旦而有餘。窮極愁苦。怨嗟載路。是受病者不在兵而在民。受怨者亦不在兵而在上。此其為弊。尚忍言乎。要非糧餉匱乏使然也。官軍利在速。而轉運利在緩。兵行迂迴而靡定。餉道有時而難通。其勢使然也。竊以為周張於臨時。莫若預備於先事。使州縣不請而有餘。官軍不掠而自足。則莫若廣蓄積之為善。今川陝楚三省之中。大軍所往來駐防者。亦略可按地而稽矣。誠令督撫大臣酌議所屬地方。平時撥運糧餉。存貯各縣。各縣復分貯寨洞。擇老成紳耆主之。及大軍臨境。該縣源源接濟。罔有貽?。糧餉既足。將士有敢犯民秋毫者。殺無赦。如此則軍糧不至匱乏。而小民亦獲安堵矣。然虛冒之弊。又不可不絕也。今糧餉之不足者。空糜者居十之六。虛冒者又十之一。空糜者不必言矣。虛冒者其弊安在也。官軍所至。耗用百端。州縣往來送迎。贈遺供億。所費無算。此非取之於民。則侵之於餉。一遇報銷。則上下請託。賄賂公行。其弊有不可勝言者矣。誠嚴飭官吏。自轉運之外。需索者有誅。餽遺者有誅。庶虛冒自絕。糧餉常裕。此又籌度於廣之之外。而有以濟糧餉之所不足也。_
復周鹽道四條議|魁聯|HCJSWXB_RAO_1881|卷八十九兵政二十勦匪|竊?屬不通驛站。以致卑府會同夏守中秋前在新?所發各?。鋪遞經旬未到省垣。流言煩惑。重勞　各憲?念。八月二十八日。接奉　憲諭。本擬即將?覆。因思會?各件。並由新?回郡?牘。均可次第達　覽。夏守日內亦可到省。面陳一切。　憲?自可稍紓。是以?覆稍稽。惟祗誦　鈞諭。飭相機督率妥辦。如有難以逕?各　憲者。許即縷陳。以便　憲台婉為面?等因。仰見　垂念地方。優加體察。使上下無隔閡之情。庶整頓收實獲之效。五中銘感。曷可勝言。卑府自顧蠢材。謬膺　委任。誓不敢苟且粉[飾](飭)。貽誤地方。隨事激切上陳。罔識瞻徇顧忌。然於各　憲?牘中實有不能遽盡者。今蒙　垂問。敢不一一為我大人陳之。__一會匪之猝難盡除也。南省會匪。遍地皆有。而??頻年用兵。匪徒之多。尤難億計。不特大兵剿除固有兔脫。即各員弁疊次搜拏獲解之外。投巖投繯自盡者。亦復不一而足。雖謠言靜息。閭閻乂安。若謂會匪遂已凈盡。地方永無遺孽。則掩耳盜鈴之語。斷不敢自欺。不過從逆名匪翦除殆盡。而各匪逃竄遐方者。目前未敢遽返。然積至半年不拏。則此?難保不復圖蟻聚。即如雷李諸逆。初非久蓄異謀。亦非生有異質。祇以烏合蜂起。遂致豕突狼奔。前事之失。後事之師。卑府愚見。似當將會匪萬難凈盡之實在情形。密陳於　上憲。將各匪作為常川緝拏。隔一兩月。即發一雷厲風行之札。使地方文武員弁。刻刻以查拏會匪為念。各會匪不遑休息。不敢與士民為仇。稍一出頭露面。地方即時捆送到官。處以重刑。無委員之驛騷。無詳解之繁累。期於員弁士民。人皆樂於捕匪而不畏匪。則匪自畏法而不敢藐法。然後輔以保甲團練積穀諸實政。期年之內。會匪之技自窮。雖不能盡除。而地方自可收長治久安之效。__一痞匪之亟應懲創也。痞匪雖有不入會之人。而會匪中若無痞匪為之主腦。斷不敢擾害閭閻。?屬痞匪無惡不作。而其最為民害者。有五大端。一藉緝私為名。設卡攘奪鹽觔。一藉保境為詞。勒碑阻遏米穀。一強牽耕牛。丟揮勒良民代賠。一窩藏盜賊。主使竊?村財物。一紏約會茶。私立大五三六九老八老十五等名目。此等惡習。各處間或有之。而武岡新?為尤甚。若不痛除積習。將來必成鉅案。蒞任以來。節次訓練壯勇督率查拏。現計先後拏獲五十餘人。除其中情節較輕者。隨時枷責保釋外。其情節較重者。現經飭委邵陽縣劉令研審詳辦。計委審之員詳解一切。受累已屬不貲。而地方情形。雖較前兩年大為歛戢。肅清二字。尚未敢言。總緣藍正樽曾如炷等節次滋事。當時辦理。不免以姑息為心。而事後因循。又多以敷衍從事。十餘年來。誅之不可勝誅。惟幸此間士習民情。時時窺伺。　上憲之趨嚮。每見大張告示。輒扶老?幼傳誦。此正是風俗可轉移處。疊次示諭。痞匪尚相戒動色。若各　憲再疊加嚴示。則各匪自必革心。所以屢次?求告示。並遵辦緝捕?內。力求　撫憲將拒捕格殺勿論一層。嚴切示諭。原欲使此輩痞徒。知今日大小官吏。齊以治痞治匪為心。不稍姑息。不畏抗拒。庶幾聞風股慄。或悔過遷善。或遁跡遐方。其有怙惡不悛者。府縣再痛懲二三十人。則十數年錮習可以漸破。錮習一破。會匪雖有不能為患也。__一牧令之最難得人也。各牧令或以才見長。或以守見潔。雖尚無疲軟貪酷之員。均堪器使。然武岡地方。非如趙廣漢虞翊之治。積習斷難破除。至於新?兵燹之後。整頓撫綏。尤關緊要。戚令人極明白。辦事亦極實心。然以瘠苦之缺。當凋殘之餘。書差均不敷役使。緝匪解犯。均?雇募鄉丁。即此一端。其竭?已可概見。該令前請添設民壯。能否邀准。未蒙核示。然無米之炊。巧婦殊難為力。新?歲入。合廉俸一切計之。不過千二三百金。為知縣者。能冰糱自甘。不受苞苴。已?勉為好官。甘受賠累。若責以興利除弊。從何措手。是以前在新?。當面諭戚令放膽整頓地方。先由府籌撥緩解之項。借動銀五百兩。發交該令以應辦公急需。一面由該令將各要工急須興修緣由。據實通?　院司各憲。請先發銀數千兩。將來於該縣應領軍需銀兩扣除。卑府愚見。似當將新?瘠苦情形。婉陳　上憲。將署事補缺人員。如何設法調劑。著為定章。庶將來到新?任者。知一二年賠累。有可補苴。得以安心整理地方。此層似全為調劑缺分起見。其實乃整頓地方要著。地方之安危。視乎官之賢否。使無賠累之患。而仍不甘心為好官。則寘之重典。亦復何辭。若不將新?之缺設法調劑。貪酷者固足以僨事。即廉慈者亦難以整頓得力。府城離新?二百餘里。即有才十倍於卑府者時時事事。提膽提心。亦難免鞭長莫及之慮也。__[一]營[伍](武)之應整飭也。兵不能殺賊而但能擾民。此近時通弊。然留防新?之桂陽營守備武昌顯。其人尚能約束兵丁。頗有膽略。今　題升?慶都司。尚未到任。昨奉檄兼護桂陽營參將。該守備業已來郡。擬遵委即赴桂陽。因新?現雖安靜。然留防二百兵。前經?撤一百名。留該守備及兵百名。俟新設之營。勻撥各兵到後。再行歸伍。今勻撥各兵尚未到營。而粵西一帶。又有滋事之信。寶慶琦協現奉議革職。瞿都司又解首逆赴京城。中僅一鄧千總。人雖穩練。設有事故。憑何措置。現擬將武守備截留半月。密探粵西是否全平。一面?請　督撫憲速飭勻撥各兵來新。並請檄催沅州協副將先赴調署?慶協之任。以資彈壓而備不虞。如能　密陳　上憲婉　商　提鎮。或逕檄協將嚴飭營伍。隨時訓練。遇有痞匪會匪。立即隨同文武實力捕拏。毋許私得搶鹽阻米各卡陋規。雖不敢謂此一檄。即可兵皆勁旅。然文武同心。痞匪自無託足之處。於地方裨益不淺。__　以上四條。皆當今之要務。有未敢遽形諸?牘。而未能盡所欲言者。至於保甲團練積穀各事宜。雖業經印委各員分途查辦。然自古良法美意。無不委曲繁重。斷非一兩日所能竣事。是以由各州縣粗辦大概。先行報竣。出結交各委員銷差。現在酌定章程。刊刻示諭。督同各牧令教職再行確實辦理。所有章程。容再另錄呈　核。亦求於　上憲詢及時。先賜婉陳。總之??情形。府縣能不顧處分。不畏賠累。文武員弁。同心合力。以除痞除匪為事。　上憲寬其繩尺。裕其經費。一二年間。自可稂莠漸除。嘉禾漸長。然後徐興教化。庶可挽剽悍之風。為敦龐之習。若拘文牽義。畏首畏尾。或謂目前已?治安。不必張皇過慮。竊恐不須臾間。或又有倖邀功賞之人。而與　憲台或不免因公受過。惟　大人矜卑府之誠。而恕卑府之戇。隨時隨事。指示提撕。維持調護。地方官民幸甚。語過冗長。漫無倫次。然瑣細情形。尚有不能罄者。擬俟續??縷再陳。先此祇覆。伏乞　訓誨遵行。_
條規事宜*或作團練事宜條規|朱孫詒|HCJSWXB_RAO_1881|卷八十九兵政二十勦匪|立團總　一鄉舉一團總。如一縣四鄉則舉四人。多則不過五六人六七人為止。專司替辦往來查催一都舉一團長。督辦一都一團舉一團正。專辦一圖。或每圖聽舉團佐一二人協同辦理亦可。每團總領數團長。每團長領數團正。若一姓聚族而居。即可以族長。兼團正團長。__派壯丁　凡團內年十八歲以上五十歲以下之人概作為壯丁。凡屬壯丁。無論士農工商。均應派入。或以讀書人派為各項執事。惟鰥寡孤獨無壯丁之家不派。有雇工則派雇工。無雇工亦不需派。斷不許勒令出錢准折。十人派一什長。百人派一百長。每百人酌派鎗?幾隊刀錨幾隊。遵照營制。儼然成軍。若一百四五十人派一百長。一百一二十人派一百長。僅五六十人亦派一百長。歸團正管領。每團正名下旗鼓中軍均應派定。且需酌用劈山?一二位。團正歸團長。團長歸團總。團總聽命於官。各圖團正每年造具二冊。云本團老幼婦女若干口。五十一歲以上男丁若干口。十七歲以下男丁若干名。五十歲以[下](上)十八歲以上壯丁若干名。百長幾人。什長若干名。一存本團。一交團長。團長交團總。團總呈官存案。__籌經費　一切壯丁。平日不給口糧。會操亦無飯食。會大團之日。或酌給點心錢一二十文。聽各團之便。每次會團。茶水點心。亦需錢數百文。其器械旗幟號掛鳥鎗?鎗火藥鉛彈。亦需錢製備。以上諸費。則就本團稍有力者。?貲為之。團總團長夫馬飯食。俱係自墊。倘人能辦事而賠墊不起者。或令其親族量為津貼。平時如此。賊至恐難枵腹。應若何籌辦。以備臨敵應用之處。各就其情形而善籌之。不能者亦斷不可勉強。__習武藝　刀錨鎗炮。各就所長。其練也。應令其便。有能籌費延師。設局訓練者更好。如不能。則就本家或親友中有技藝者。__團長團正。責令每人學習數下。每日於下?之後。上?之先。操習數遍。久而自熟。●用鎗?者。擇其暇時。大約富團每百人以四五十人習鎗?。貧團每百人以二三十人習鎗?。__練膽氣　團長團正。各宜教令壯丁。常常閉目注想。覺待我現在要出隊。一出隊賊匪即到眼前。周圍皆是。鎗?如何利害。刀錨如何利害。殺他不過。必致自退。賊又如何追法。兼累不退者。亦同受殺。實在無法可處。於是心中打個正經主意。看此光景。殺亦死。不殺亦死。怕亦死。不怕亦死。只好不怕。只好拚命殺去。我縱死。我殺他幾個。死也值得。死也甘心。?人誰不死。我因殺賊死於疆場。原是古來大丈夫之事。何等體面。何等英雄。那里曉得矢勁一殺。同伴者又都矢勁一殺。不惟殺賊多名。而同夥竟無傷損。性命皆得保全。且從此得功。每日設想數次。膽因此就大了。到臨敵時。奮勇殺去。毫無所難也。__　附練勇十要__膽要大。不害怕　志要堅。不搖惑　心要齊。有照顧氣要壯。有威風　神要定。不驚慌　眼要明。殺得準　手要快。殺得多　?要穩。站得住　腰要硬。挺得起　藝要精。保得身__約操期　一團為小團。一都為大團。三八日會小團。不過?擱一早工夫。一月會兩三次亦可。賊遠農忙之時。一月會一次亦可。農隙必依期會操。初二十六日會大團。不過?擱半天工夫。一月會一次亦可。賊遠農忙之時。隔一兩月會一次亦可。農隙必依期會操。然農忙壯丁不暇。而團總團長團正必每月聚會。以查匪類而議團規。或抽操技藝。只可抽操。全操恐多?擱工夫。鄉民不肯踴躍。農隙時或可全操。既可以習武藝。又可免得游蕩飲博。流入匪僻。抽操時有武藝全未曉習者。應申飭團正以羞之。薄罰本人七八文錢以辱之。有好者。以所罰之錢賞之。或擺列隊伍。演習陣法。均聽其便。各團壯丁有出外營生者。操期不至。聽其便。惟在家則需歸隊會操。均令團正查明。在家不到者。酌量薄罰。不在家者。不得議罰。其?境之大團。或當衝要。府州縣城及市鎮有店鋪之處或係隘口。如外都外縣外府外省入本都本縣本府本省之路均應約期會合。各帶各團之勇。約期前往衝要隘口之處。會合操演。一可以度地勢。二可以張聲威。賊見周圍若此。必致膽落欲散矣。以重聯絡。天下無賊。年會一次。賊在隔省。季會一次。賊在?省。月會一次。賊在?府?縣。則不時會合矣。__嚴團規　每會大團小團。除操演完竣。先將團丁遣回。外團總團長團正。必申明團規。力行勤儉。一日而作二日之事。二日而食一日之食。講求親睦。出入相友。守望相助。疾病相扶持。有事若何聯絡。如某處與某團毘連。某處與某縣某府毘連。實為隘口。應若何設防。均需平日會合。互相講求。預為準備。無事若何整頓。古有弭盍之法。村置一樓。樓皆懸鼓。盜發之處亂擊之。旁村始聞者。以一鼓為節。次二。次三。俄頃間聲布百里。皆發人守險。由是盜無不獲。平時或師其意以弭盜。如團內有訛詐生事。窩賊行竊。結盟拜會。酗酒鬥毆。賭博私宰。游手好閑之徒。均應商同。送官究治。其城市墟場寺觀歇舖。古廟?亭。山巖石澗。如有容留來歷不明。如醫卜星相乾船僧道之類及青年乞丐。均責令團正。商之團長團總。或送官訊究。或公同攆逐。以清內奸而絕勾引。如此嚴密稽查。不須十家門牌。免得紛擾。但令團正保甲。每月出具團內並無內匪外匪。如虛甘坐切結交團長。團長交團總。團總呈官存案。__明禮讓　尊卑之分。長幼之序。貴賤之等。本有常禮。而鄉曲小民。往往失教。限於不知。今舉行團練。應令團總團長團正。訓練之餘。所凡拜跪之儀。坐立之節。稱謂之情。剖晰曉諭。使其惕然動容。庶足以化其桀驁之習。而生其忠順之心。至其孝親敬長。睦族和?。矜孤恤寡。尊老憐貧。排難解紛。靖事息訟。有無相通。患難相救。亦在乎隨時指點而已。__選人才　各團內如有智謀出眾。膽略過人。技藝絕倫。慷慨自許。奇傑自命。有體有用者。自當賞拔。又或作事懃懇。事未完放心不下。事已完猶恐未善。每能事先預防。事後裕籌者。即屬大有可造之才。尤宜識拔。以便量材器使。__重委任　團?團長團正。令各府州縣詳慎選舉。報明本道。由本道牌委承充。並令各縣榜示四鄉。以杜假冒。但准其專司訓練。約束團丁。不准生事不得藉端滋擾。干預公事。一切俱聽地方官督率。什長百長團正。每月出具本團壯丁。不得滋生事端。如虛甘坐切結交團長。團長交團總。團總呈官存案。__分責成　州縣政務殷繁。勢難常在鄉間親自督率。州縣才具能兼顧者。亦聽其督率。但總不准佐雜幕友書差家丁稍有阻撓。稍有作難。以致鄉人常懷畏縮。今請揀選賢員及明幹公正之紳士。作為總催督催協催等名目。每府總催一人。每縣督催一人。協催一二人。指定?落。分?辦理。委員委紳團總團長下鄉督辦。總不准花費鄉間錢文。自易集事。此層要緊。如此辦法。斷無不成。__定賞罰　團總等能否得力。委員委紳能否合法。地方官能否勝任。均應隨時詳請舉劾。以昭激勸。__授方略　團練辦齊。探知賊在?府。各於各團附近之高處。無高處。則相度地勢斟酌。設立望棚。夜燒望火。日資瞭盼。一聞賊近。速即鳴鑼。各帶各團之勇。站立各團附近之高處。如張團站立東邊。王團站立東南。李團站立南邊。趙團站立西南。陳團站立西邊。劉團站立西北。周團站立北邊。吳團站立東北。南以南如是。北以北又如是。層?排列。碁布星羅。嚴陣以待。屹然不動。賊見此勢。無不膽落心寒。更於樹叢山谷。籬落水邊。村後村前。路左路右。處處埋伏。望賊將至。放炮一聲。突然而起。齊聲喊?。彼此動手。?斬之易。固不待言。即有婦人孺子。?喚一聲。雖百千賊匪。莫不跪地求饒。各團總等。凡在交界之處。即當會合?●?縣?府之團總。當先看明地方之形勢。看隘口幾處。大路幾條。小路幾條。來路若何。去路若何。指點站立之方向。商定埋伏之勢所。約准聯絡之號令。俟賊來時遵照辦理。賊可盡滅。卻是毫不費力。千萬齊心。總不准一人含恨。一人懷疑則得矣。__示機宜　賊匪最怕團練。賊至之處。必要帶路者包無團練。方敢前往。故團練之法預為籌辦。賊斷不來。即來亦行所無事。滅之有餘。設使先未辦好。賊在?境。自應速為籌辦。候官兵出隊。鳴鑼齊集。分途并進。以助圍剿。賊在本境。亦可暗中籌辦。聞官兵至。約定時日。內外夾攻。以資滅賊。即官兵來遲。賊見鄉間暗中准備。亦必快走。俟其走時。跟蹤追趕。不惟殺賊立功。可邀上賞。兼能奪獲輜重。闔境瓜分。民畏賊。賊燄益張。民不畏賊。賊即畏民。其機?如此也。__　　以上指團練之事。祇要官民齊心。儘可不勞民不傷財。滅賊有餘。總不要看得此事太難。以致逡巡不前。有誤大局。__建碉堡　高山結寨。平地併材。向有成法。查此處多屬聚族而居。動以數十百家計。市鎮口岸。聚處尤繁。是併村結寨。出於自然。惟宜速建碉堡。以資捍衛。今但令各就所居之地勢。圓方長斜以為堡。即厚牆也。左傳完守入堡。即此後人加土字。堡外開壕。壕深六七尺寬。一丈有奇。壕內遍布竹籤。取壕之土。即以築牆。牆厚四五尺。高丈二尺。壕深則牆高矣。牆距地二三尺。安鎗?眼一層。隔二尺又安一層。共計三層。總以平打賊身為主。太高則鎗子冒過。不能中賊向外三面凸者為碉。即虛敵臺式。如塘汛望樓一般。亦安鎗?眼數層。彼此對放鎗?。以彼碉鎗子可及此碉之中為主。每碉得數十精壯。安設鎗?二三十枝。輪流施放。任憑惡賊。?不敢衝近堡身。是一堡要處不過數碉。一碉所須不過數十人。而數百家老弱婦女。安然無恙矣。或先令附近城市之村莊。及入境之隘口。建築以為屏蔽。__　　此一條又是團練之外。更加嚴密者也。團練齊心。本可滅賊。恐為老幼婦女所牽。多所顧忌。致誤事機。所以要修建碉堡。藉資保衛。則人人無內顧之憂。滅賊更易。卻又恐鄉間力量不及。是以先令附近城市之村莊。及入境之隘口。建築以為屏蔽。若果團練整齊。布置周密。?近村莊。?封州縣都能聯絡。即不修築。亦未始不可滅賊。是在官紳之能通盤籌畫耳。__防衝要　衝要之區。多屬府州縣城。及市鎮有店舖之處。今特令各城市店舖。暨附近殷實之家。湊資練勇。或一家養數名或一二名。或三四家四五家共養一名。如當舖可養數名。大買賣可養一二名。中下舖戶三四家四五家養一名。殷實收租千石者養一名。收租二百石者五家養一名。餘可類推。其價值隨地酌量。日出其費。交團長團正。選擇本地極貧壯丁。延師設局。晝夜操練。賊來練勇當衝。團勇?助。一方有警悉。調各城市之勇聚於一處。分途防剿。遇有營頭之處。即可會合綠營兵丁。聲威更大。得力更多。即小小墟場能養一二十名亦好。若大城市養勇既多。尤宜責成管帶之人嚴加管束。每月出具所帶名勇不得滋生事端。如虛甘坐切結交團長。團總呈官存案。__　　團練總不可勞民傷財。此條令湊資養勇。似不免傷財。不知鄉間之團練。斷不可傷財。以無源之水易竭也。城市店舖。日做買賣。日出微貲。原無大。即附近殷實。亦指城市中不做買賣之殷實而言。或田租房租收得多。或在別處做買賣。或仕宦之家。此等富戶。既不歸鄉團。又無舖面。豈不遺漏。是以量其家財。同舖戶一體。湊貲練勇。?賊匪之來。先在城市。城市有練勇。鄉團更膽大。賊來練勇當先。團勇?助。萬無一失。其擇極貧壯丁者。以貧家每重謀生。不能在家。專事團練。城市既召募練勇。惟有用本地人更覺放心。且在伊既可養家。又能出力。實屬兩便。但要城市方可湊貲練勇。而在鄉間只是按丁團練。不可花錢。若每都湊貲練數十人。不惟經費難籌。不能持久。即各戶壯丁。必致散心。大非團練之意矣。城市書差?夫鋪夥。各製軍械號褂。有事分站各處。以壯聲威。或並?同殺賊。__列重鎮　凡本省與各省毘連。水陸交衝商賈輻輳之處。均宜設立重鎮。或設水師。或募陸勇。以資彈壓。方能耕市無驚。桑麻不擾。而納稅抽釐。乃有裨益。?伏兵力以倡團練。藉團練以助兵威。即有大股外匪。亦宜聞風遠避。無敢生心。理財用　將闔省錢糧釐金關稅。通盤籌畫。看添兵添勇需費若干。軍火器械船隻?位需費若干。委員委紳薪水各州縣津貼需費若干。預備有事應用。每年存留若干。餘俱批解進京。以固根本。__　　此二條係闔全省通盤籌畫。一省如是。省省如是。天下永無事矣。_
檄鳳?淮徐滁泗宿海八府屬文代|魯一同|HCJSWXB_RAO_1881|卷八十九兵政二十勦匪|狂寇稽　　天討之日久矣。自正月以來。兩省不戒。蔓延江北。維揚士庶。怵於邪說。開門揖盜。坐受殘辱。　　皇上赫然震怒。大軍但征。毀其土壕。燒其船隻。?從而來歸者。日以千計。賊勢窮蹙。嬰城自守。節鎮大臣。方為百全之謀。環攻而待其斃。乃三月中旬有賊數千。豕突江浦。蜂擁六合。六合義民。操白梃而踣之。殺賊千餘。燒船數百。賊負殘創。掠滁徐。走鳳宿。此皆驚喪之餘?。迸散之醜徒。非有器械之堅利。旗隊之整肅也。然而清流之險不守。臨淮之關不閉。俾賊游魂假息。蕩漾中土。夫徐方古多英傑。鳳?風氣勁[快](怏)。豈今昔之勢殊。而勇怯之情異與。備預不素。而久安之民易搖。聯絡不堅。而自孤之心多危也。棠泗產也。官於淮楚。南當廣陵之衝。西承洪澤之委。地散民龐。眾情岌岌。待罪三月。幸不辱命。每當簡眾誓師。聽江介之悲風。望淮西之烽火。何嘗不按劍衝冠。撫[膺](應)流涕。嗟夫。猘犬狂噬。久而自斃。天厚其毒。於斯極矣。淮右吾桑梓。緣河盡股肱。綿地千里。二瀆如帶。形勢都要。遮蔽中原。齊乃心力。何寇不殄。守乃險隘。何鋒不遏。至於賊情可得而言。夫賊無徵調之繁。無文法之密。行無紀律。居無部次。千里不齎糧。發掘虜掠。去則委棄。走如飄風。聚如?蟻。此其所長也。至於兩陣相敵。?火齊發。則賊之籐牌有障。不可當也。平原善地。戈矛進退。則賊之短刀竹竿。不能支也。馬步並進。更番休息。賊之芒履赤足。不能敵也。村堡自守。野無所掠。賊之飢困。不能給也。連城犄角。遠近相救。賊之徒眾不能應也。由是言之。賊之長在剽疾。遇堅則退。賊之情在恫喝。能忍則全。豈有八屬義眾。不及六合一隅之民。千里維城。竟無六合一戰之效。竊為士大夫羞之。敬陳約言。各勉忠義。__一約心。有惟恐見賊之心。賊斯至矣。有惟恐不見賊之心。賊斯去矣。譬如十人同居密室。忽疑鬼至。則左右皆鬼矣。使十人操戈而逐鬼。則無鬼矣。奉約八屬官紳軍民。各自磨礪。時存恐不見賊之心。膽氣自倍。賊有不來。來則殲旃。__一約耳。聞急報而不驚。恐以驚我眾也。聞捷音而不喜。恐以懈吾志也。其言自賊中來者。安知非妄語。其言不自賊中來者。安知非妄傳。奉約八屬官紳軍民塞耳不聞。以止煽惑。__一約足。足用之立。奈何乎徒行。足用之進。奈何乎徒退。能行而不能立。終無立足之地矣。能退而不能進。終無可退之地矣。奉約八屬官紳軍民。思進有不死。而退無十全。何必紛紛遷徙。自陷危亡為。__一約力。人各用其力。則勇生。一人倡而眾人從。則勇生。知眾進之不能俱死。則勇生。奉約八屬官紳軍民。齊心同奮。如左右手。則前無強寇矣。__一約財。窖金藏幣。為盜守也。裹囊負橐。為盜醜也。盜不有之。人得而有之矣。下智守財。散十之一。中智守財。散三之一。上智守財。全散之。十之一者。可以守。三之一。者可以戰。全散者。百戰而百勝。奉約八屬殷富之家。散財養士。以衛厚資。__一約官民。官非民何衛。民非官何與衛。棄其民而思苟免者。是匹夫也。出城一[步](歲)。童子制其命矣。棄其官而思逃亡者。是鳥散也。出鄉一步。豺狼食其肉矣。奉約八屬官民。相愛相結。如父兄子弟。雖有黠寇。不敢正視。__一約城鎮。城鎮之民。主客各半。其情必貳。貳者盜之乘也。客財多浮。思捲而趨。主人弗恤。與客齬齟。雖有秦越之人。不親於盜賊乎。雖有仇隙之家。不恩於盜賊乎。奉約八屬城鎮之人。破除彼此之懷。庶得同舟之濟。__一約鄉野。小村並大村。塹而守之。小堡並大堡。塹而守之。五里一小聚。十里一大聚。聚少百家。多及千戶。晝獲於野。暮藏於室。丁壯處外。婦子處內。警至鳴鼓。連聚畢集。不集者罰。聚必有長。苦樂必均。飢飽必恤。出入必察。恩分相得。賊之散而之[鄉](邪)。必非大眾也。四面而攻之。無?類矣。以上八約備矣。尤有請者。　國家休養二百年。　朝廷旰食近三載。自粵賊踞桂管。破湖湘。走九江。下皖桐。陷金陵。虜維揚。前後興師十萬。屢經創艾。而其烽未熸者。節鎮有追勦之師。郡縣無堵截之力。逐西則走東。攻南則竄北。犄角之勢未備。而守令之權散也。計賊大眾不過數千。並其裹?。不過數萬。總其數不能敵一大縣。江?分其一。鎮江分其一。揚州分其一。臨淮又分其一。其勢已散。力已孤。今向大臣圍金陵。戰江南。琦大臣圍廣陵。戰江北。漏而出者僅數千人。誠使郡縣各守其疆。連城相應。則立時散破。遷延日久。滋蔓可憂。棠不自揆。敬與守土八屬僚友。遙申歃血之約。共指天日之誓。賊至一縣。四縣應之。賊至一府。府屬諸縣應之。其或不應。鬼誅神殛。既上不以憂貽　　君父。而下以安其民業。流福子孫。不亦美乎。麥熟急刈麥。禾熟急刈禾。殺賊所獲恣所取。從我者生。背我者死。吳棠謹約。__　_
結寨民脩軍政之三|李昌平|HCJSWXB_RAO_1881|卷八十九兵政二十勦匪|兵有制於人者。有制於己者。制於人者人勝。制於己者己勝。以人制己之術。即為己所制人之術。則自無不勝。今賊非有長技也。然紛奔窮竄。潰裂四出。我兵顧此則失彼。追東則竄西。其牽制官兵者一也。賊隨地就糧。日行百餘里。我兵糧餉軍火。轉運維艱。其疲敝官兵者二也。賊勢窮蹙。則迫脅良民。動至數千。我兵連年追剿。漸成[羸](贏)弱。其抗拒官兵者三也。夫欲以人之所以制我。即為我之所以制人。則莫若因其計而反用之。而欲因其計而反用之。則莫若聯結寨民。而善用其術。今川陝楚境。賊往來擾害之地。其民皆糾聚義勇。結寨自守。此皆明諳地理。熟悉賊情。忠義本於性成。勇往得之磨練。真可用之民也。誠令地方官存心民事。實力急公。於一寨中。擇其公正者。主一寨之事。又於數寨中。擇其才能者。主數寨之事。平日公同操練。遇有賊信。則每寨撥精壯數百人。計數寨即可得數千人。依山扼險。按地設伏。推之三省。無不皆然。賊至此則此出攻擊。至彼則彼出兜剿。如此則賊不至窮竄。而無往非勁敵矣。此我之所以牽制乎賊者也。鄉民糧食生畜。存貯寨城。賊至無所得食。其勢必困。各寨守望相資。消息相通。又地勢高闊。可以望遠。賊至無所擄掠。其勢必孤。此又我之所以疲困乎賊。而賊罔敢復施其抗拒矣。所謂因其計而反用之之道也。然人情莫不重性命而惜身家。今必使之盡致命於我。其勢必有所不能。竊以為賞罰者。朝廷之大權。而功名者。人情之至樂。　　皇上明詔督撫。布告寨民。以大義發其忠愛之心。而以仁言動其天良之實。令寨民有能殺賊立功者。許以不次之擢。毋給虛銜。使之勇於向義。而無至於憤激。毋或壅塞。使之得以上達。而不至於冒功。則寨民可用矣。臣故曰。以人制我之術。即為我所制人之術。而自無不勝者也。_
致督修碉堡各員紳書|胡林翼|HCJSWXB_RAO_1881|卷八十九兵政二十勦匪|潛山近舒近霍之山險邊隘。已專懇樹人兄。同朱君蘆溪。柳君銅章。督率潛山各局員趕緊興修。凡霍山之山險邊隘。應專懇會亭幹臣桐封。督率各堡各局趕緊興修。乃英山邊隘。已請秩九同選鋒營哨趕緊興修。其法以邊墻為要。以碉樓為主。不築?臺。碉樓即空心小?臺也。其碉樓圖式。即照從前抄寄之件。妥速遵辦。其上一層。則以灰包火藥包石塊鑼鼓挪為用。中一層下一層。則以?槍鳥槍為用。並會亭營中新造三?架短式槍。亦儘合用。如可多造。即由會亭開鑪。造二百桿。以便發給。各碉由會亭弟?請發價可也。守法平日十人。臨警三十人。積五日水米於碉中。由局紳管理。此萬全之策也。其程限均以接信十日起限。?報地勢及興修起手日期。看定一處。即趕辦一處。餘均陸續?報。其作碉作邊墻之物料。如石塊石灰樹木工役等項。均由士民自捐。其成功速而堅實者。由樹人兄會亭弟秩九兄三君子?獎。先賚以銀。繼則奏獎也。守備之修。所以濟兵力之窮。而士民之身家。又足自衛。務乞諸君子妥速辦理。並諄諭士民。使嘵然於有備無患之義。倡率捐辦。實為至要。_
行營剿賊事宜答秦撫軍|董詔|HCJSWXB_RAO_1881|卷八十九兵政二十勦匪|某伏首蓬窗。裹足圭窬。地昧山川險易。聚米無能。陣迷雲烏正奇。借籌莫效。乃蒙明問。俾獻愚衷。竊以自戈弄於潢池。頻符頒於玉帳。先發制勝。已奏三捷之功。後至咸誅。將蕆永清之績。來將軍於天上。困猛獸於檻中。竄鼠奔狼。魚已覘於遊釜。斬鯨?兕。虎行見於櫜弓。豈繄鯫生。敢襄碩畫。謹即前賢所建白。采其明徵。揆諸今日之情形。正多暗合。輯為八則。用竭咫聞。深懼紙上之談。莫贊師中之用。敬陳如左。伏俟酌中。__一嚴教閱以重師律。軍陣之法。起於什伍。積而至於百夫長。千夫長。?總其權所以一號令。分其權所以便肄習也。今之分操合操。訓練已精矣。然一其力尤必一其心。壯其容尤當壯其志。古之人有五練法。一練伍。使刀盾相護。二練膽。使臨敵不驚。三練耳。使明號令。四練手足。使學技擊。五練陣。使明行駐。交鋒之正變。則大纛所臨。若身之使臂。臂之使指。止如山岳。動如雷霆矣。昔戚元敬以都司守台金嚴三府。召募義烏兵三千。教以擊刺長短兵迭用之法。由是戚家軍特精。及總理薊門上義。用舊練南兵以倡勇敢。乃調三千人。至之日待命於郊。自朝至午。軍士立大兩中。袍襗盡濡。跬步不移。邊將大駭曰。將軍令乃如是。夫元敬何以能親練於浙。而不能親練於蘇哉。豈非以統眾則耳目難?。領寡則指揮易周耶。然則分伍以練。是固當立法以任之偏裨矣。曹成王?之擊李希烈。裒兵二萬。先以二千五百。委伊慎教之。而自將五百。教以?力法。聯其賞罰。弛張如一。乃以五百人。擊慎二千五百。莫能當其鋒。即使五百人分教其眾。遂為勁旅。范文正之為陝西招討使。分鄜延路兵為六將。將三千人。又於每將之都分都監。及駐泊都監六人。使各分兵五百。而教之以弓弩短兵。月餘盡成精兵。此分教易練之明驗也。今請將所徵之兵。分配遊守諸戎。使勤加訓練。使恩威固結。性情相習。藝精膽壯。猝然臨之。如山難撼。自然投諸所向。前無堅敵。__一練鄉勇以壯軍實。韓昌黎與柳鄂州書。謂徵兵滿萬。不如招募數千。?以客兵不諳山川之險易。而土人則必自衛其田園也。竊以為唐之兵與今異。唐之府兵。寓兵於農。自教練之法壞。而有事執籍而呼之從軍。觀杜子美新安石壕諸作。?與今之鄉勇無異也。故遠徵不如近拔。今之兵自明以來。仰食於官。統有長。練有期。其擊刺之步伐。與什伍之聯絡。固自有律矣。至於鄉勇。出於耰鋤耒耜之中。詎知鼓鐸鐲鐃之辨。日所請給。且優於兵。而所謂鄉勇頭者。或白面書生。或閭里年少。藝弗能甲。威既不足相制。人非素養。恩又不能相結。甚且雜遝應募。蒼黃啟行。有問而不能遽道其姓名者。則其不練可知也。昔韓范經?陝西。魏公欲募十萬義勇。文正不可。魏公曰。使敵聞增兵十萬。豈不懼耶。文正曰。不教而用。敵豈不知乎。今之鄉勇久從大操。固與宋異矣。然大操之後。或休於旅。或遊於市。為之頭者。既無簡閱之法。為之旅者。亦乏肄習之勤。習為固然。豈足儲用。竊謂宜調其名冊。錯之兵伍。使千總把總。得與鄉勇頭兼轄分掌。一如練兵之法。俾稽查易周。宵小無所溷跡。擊刺既習。上下自然一心。則以之衝鋒。必收犄角之效。以之守險。亦無客主之嫌。__一精技藝以示整暇。古者五兵。長短互用。射疏及遠用弓弩。衝堅跳盪用干戈。自元攻蔡州。始用西域?。明平交趾。始得神機鎗。正德時於海舶始得佛郎機。洵碎堅威遠之利器也。但器不虛發。舍則有獲。始為善耳。?家令之言曰。中而不深。與無鏃同。發而不中。與弗射同。今夫獵者之於禽。猶必擇肉而後發。先中而命處。而?勝負進退之所係乎。卒然有警。不量近遠。電激雷砰。煙焰坌浮。前迷所向。獷賊睯不畏死。幸而漏網。拚命而前。至五步之內。則銃?難為長物矣。而執弓矢。撟干戈。以護火器者。倘不能肉薄搏戰。奮勇摧鋒。其險何可勝言。今之監鎗必有埻頭。較射必有正鵠。矛牌必演分合。其法已備矣。但平時從容暇豫。則合格有餘。臨敵倘急遽蒼黃。將制變不足。?藝未熟而膽未堅也。惟在營勤其部勒。使互救而遽進。臨戰明其號令。毋先時而後期。平原淺草之間。則星飛彈落。陷腦潰腸。鴟?雷抨。樹鍭飲羽。密樹深林之際。則兩翼合圍。麻札斫馬。如牆平進。銳斧揕胸。自然兵以氣勝。有戰必克。__一明賞罰以厲果毅。陳承祚之平忠。武侯謂盡忠益時者。雖讎必賞。犯法怠慢者。雖親必罰。刑政雖峻而無怨者。以其用心平而勸戒明也。獻馘搴旗之士。必加金爵之賞。裹創血戰之人。不吝石窌之封。則帶斷?軍之豪出。藉甲蹈火之士奮矣。如是而有不勵者。必罰之不行也。昔蘇氏論練。謂盈丈之溝。而使人踰之。其無所為而踰之者。必勇者也。使為之令曰。能踰者予百金。則勇怯半者亦踰之矣。如使䲢以猛虎。則怯者且莫不踰焉。待軍豈異此哉。崔實政論。以為刑罰者振敝之藥石。德教者興平之梁肉。以德教振敝。是以梁肉愈疾也。以刑罰理平。是以藥石供養也。國容如此。何?軍容。岳武穆教士注坡。其子之馬躓。鞭之盈百。豫教如此。何?臨敵。史載楊素為將。凡臨陣先遣二三百人陷陣。陣不可陷而反。輒戮之。又遣二三百人往。不能陷而反。亦如之。故所向皆靡。彼雖奸雄。不可為訓。然威克厥愛允濟。夏之征羲和。已以告于眾矣。昌黎論淮西事宜。亦曰賞厚可令廉士動心。罰重可令兇人喪魄。__一屏無籍以絕間諜。歸熙甫之傅沈希儀也。謂以參將守柳州。賊耳目?城內。閨闥動靜無不知。希儀乃求得與猺通販易者數十人。持其罪而厚撫之。使詷賊。賊之動靜。希儀亦無不知。每出兵。雖肘腋親近不得聞。至期鳴號。則諸軍咸集。令一人挾旗。引諸軍貿貿行。不測所往。及駐軍設伏。賊必至。遇伏輒奔。賊寇他所。則官軍又至。遠?僻聚。官軍所不逮者。往寇之。官軍又未嘗不在。賊驚以為神。每於風雨晦冥。夜偵賊所止宿。遣人衣草蓑。萆山齎銃。潛伏深箐中。夜鳴銃。賊大駭曰。老沈來矣。挾妻子匍匐上山。兒?女號。或寒凍觸?石死。至曉則山際寂無人聲。他巢亦然。眾愈驚。潛遣人入城偵之。則老沈固坐城中也。此善用賊諜為我用者也。今賊情叵測。固不敢強其間諜為我用。亦當遠之。使無我偵。法在嚴斥從軍無籍之徒而已。大軍所行。游手之輩。千百成?。謂之跟營。既非騾夫運役。亦不鬻食賣貨。營駐則攤錢呼盧。以耗軍士資斧。軍行則充兵搜舍。以竭山民儲藏。且既無名籍。不可稽查。萬一奸人竄?其中。非小故也。如軍令嚴斥此等。則仁聲先路。既愜引領之心。妙算籌帷。亦無漏師之慮。__一團?塢以遠剽掠。郡南平地絕少。民耕其山。即家其麓。去三五里猶為比鄰。既無堡障。易致寇攘。風聞賊所過之處。焚燒室廬。發掘窖藏。聚食之餘。並付烈焰。?既使被掠者膏於鋒鏑。又欲使幸免者身無所蔽。口無所食。且將歸於嘯聚也。何者。山民刀耕火種。皆蓻蜀黍。粒重路遙。運糶實難。夾山雖有嵐河大小道河之屬。可通小舟。而去之或二三百里不等。肩挑背負。盤費之外。毫無奇贏。故多養豬。以其能行賴遠。販以博錙銖。奔逃之餘。重累難致。求其身挾十金之資者?希。幸逃而反。何以為生。故避難而遷。不如據險而守。今要害之地。已派兵勇戍守矣。竊謂未被火掠之處。請簡派幹員。相視高山。有險可憑。有泉可汲之處。歛附近三五十里內民家。茇舍而居。即以兵勇環居其外。俾其長嚴為禁約。明其賞罰。使知兵以衛民之義。或使清強職員。月?而季視之。俾成保障之功。昔諸葛武侯田於渭濱。師無私焉。軍駐敵國。且能令百姓安堵。?以本地之兵。衛本地之民乎。如是則民生有資。既免流移之苦。寇掠無所。且收坐困之功。一廣轉輸以奏膚功。書戒峙粻。詩歌裹。其事重矣。漢之武功。衛青浮西河。嫖姚絕大漢。率無踰年之役。其他所撻伐。揚子雲所謂近不過旬月。遠不離二時。遂已雲徹席捲。後無餘患。然轉輸已起於薄海矣。沈存中筆談云。凡行師因糧於敵。最為急務。運糧不但多費。而勢難行遠。予嘗計之。人負米六斗。卒自攜五日乾糧。人餉一卒。一去可十八日。若計往回。只可九日。二人餉一卒。一去可二十六日。若計往回。止可十三日。夫至於二人餉一卒。而萬人之隊。已用二萬夫矣。　本朝子惠元元。凡有征役。必發內帑。易粟饋兵。發銀催役。毫不累民。重邀憲慈。憫此窮鄉薄收。麥粟麩豆。皆遠致於三輔。但挽運頗為逴遠。今漢中亦駐大兵。固不可為泛舟之役。謹案高伸偕興安舊志。謂　國初此間土地未墾。本鎮每歲秋冬。遣官於襄樊買米。兵食遂足。今兩湖已慶敉甯。如可於樊鎮公買。較之陸運。省費自多。__一相地勢以決兵機。平原曠野利突騎。深山邃谷崇步卒。興郡地兼奧衍。奇正皆宜。王彥之敗桑仲也。由白土關而東。摧其眾三十萬於長沙坪。盧象昇之撫鄖陽也。由乜家溝轉戰而西。於太平河剿賊幾盡。左良玉之追張獻忠也。由大竹河而南。鼓勇仰攻。殲其十萬眾於瑪瑙山。皆由力戰。遂奏大功。今大兵四集。草寇路窮。或設伏以衷之。或據險以邀之。蕩平之績。指日可奏。野無伏莽。民慶更生。被宇下者。惟有銘刻鴻勳。歌詠弗替。_
請通飭修築碉堡啟|胡林翼|HCJSWXB_RAO_1881|卷八十九兵政二十勦匪|粵西兵勇六七萬人。皆選募於各省。其隨行餘丁夫役各色人工。計又不下二三萬人。費帑已逾千二百萬兩。兵力餉項。不為不厚。然而圍守永安之日。終日挑戰。閱六七月之久。而賊終不出。所報斬獲。豈盡實耶。永安竄逸之後。無戰不敗。將星動搖。侵軼省城。勢更猖獗。兵將之勇敢者。多已傷亡。餘人膽落。怯不任戰。告急於粵東。而粵東多寇。饟餫不繼。楚省自保不暇。救援之人。宏濟之略。相顧不發一策。專待　　廟算而後行。又不實力遵奉。以慰　　宵旰。是粵事直不可問。城守半月。條理當密。明季瞿公起田。極言桂林形勢可守。或竟無虞。而大勢終不能濟。然則粵事之失。其非不足於兵練明矣。驅怯戰之兵日日浪戰。以冀幸其一勝。軍興三年。無一人深入賊營。探其虛實。賊營動靜。無能知者。亦未聞設一奇策。引賊入彀。我　　太宗文皇帝天縱神武。無戰不設伏。無戰不用閒。其於阿山葉赫薩木哈圖攻城奮力。不令再攻。今粵西乃棄民以嘗賊。以此求功。竊所未喻。其失一也。久治之世。兵民晏安成習。心志不苦。患難未嘗。則智慧純而膽力怯。一盜夜呼。千人皆廢。彼小事且然。?大寇耶。粵軍兵將。臥耽鴆毒。即無疾病。亦半委靡。選將不精。束伍不定。以此言戰。何恃不恐。以此言兵。雖多奚為。其失二也。戚南塘選兵。不用城市。而用鄉農。用意最精。愚見以為召遠方之惰民以充練。不如即本境之農民以自守。今粵西之練。數多於兵。馳檄遠募。游手惰民。盡入籍中。坐廢歲月。漫無統領。一旦餉絀。職為亂階。近聞索賞而後言戰。交綏即退。並有輸情通賊者。其失三也。田疇許逵。尚保鄉里。塵埃之中。何地無才。何才不可策用。惟官不先用。則傑者思亂。懦者風靡耳。永安之民。如不通賊。何能接濟七月之久。陽朔荔蒲。如能浚溝築堡。何能直犯桂林。古東之敗。如得土人指引協助。何致全軍敗?。惟官不用民。而民乃為賊用。此機一失。禍患無窮。其失四也。黔中與桂林最近者。惟黎平為甚。近日各屬傳聞不一。?牘頻來。卑府日夜籌思。設即調兵三千。勢已極弱。然黔省核實。每月即需銀萬二千兩。每年須銀十五萬兩。以黔較粵。兵力尚不及十分之一。粵不能戰。何望於黔。招練過多。恐亦非策。粵防奏凱。不知何時。經費之計。就目下而論。粵為充盈。黔為支絀。彼費至一千二三百萬兩。而終成虛擲。黔中豈能辦此。是為黔計者。又不必從調兵設想可知矣。愚以為天下之勢。必匿其所短。然後能用其所長。兵民之怯戰久矣。言戰不如言守。用兵不如用民。用民力以自衛。尤不如先用地利以衛民。破天下之巧者以拙。馭天下之至紛者以靜。公輸之善攻。不敵墨翟之善守。譬之於棋。負者誤於進取。勝者以慎守為算。其切喻矣。熊公襄愍。經略遼瀋。惟扼形勢。繕守具。王固守。不浪戰。身之去就。係遼存亡。然考其方略。不過築堡插柳。以防衝突。盧公忠烈督兵大名鄖陽。依險立寨。築土垣以保民。流賊遇公必敗。所至飢疲。川楚教匪。嘉慶二年。德侯奏請堅壁清野。合州龔牧所陳調兵之害。添兵之害。鄉勇之害。及四難十利各策。其時以糜費擾民之說。阻隔不行。而糜餉擾民尤甚。至額侯經略川楚。於六年內復奏奉行。立見功效。__乾隆之季。楚苗不靖。福和兩帥。以重兵勦辦不勝。而傅公重庵。創立碉堡以制之。鎮筸總兵富公志那。憤司事者之歲費金錢。妄為招撫。遂以豢苗之資。歲十餘萬。?之傅公。以成設碉之功。楚人至今賴之。治安已近六十年。此近事之成效可考者也。又王莽傳載田?所陳平盜之策。言盜賊情狀。將帥不能破賊。擾害州郡。妄殺良民。各情無不切中今日之病。其言收合老弱。積藏穀食。并力固守。賊攻不能下。所過無食。剿之易滅。招之易降。又深似嘉慶六年以後。堅璧清野情形。?其所謂徙老弱於大城者。即後世之堡也。李牧備邊。收民入保。終不亡失。是即築堡浚濠之始事。合觀古今之勢。大抵開創之始。此策可不必行。?亂極思冶之日。人心物力。為之一變。其堅定純樸。能耐勞苦。壯膽智。少嗜慾。則不僅在　朝之將帥官吏為然。即在野亦然。李牧為周季之人。熊飛百盧建斗為明季之人。惟德侯額侯傅公之策。龔牧之議。處乾隆極盛之後。目人心日安於便利。未嘗艱難。非此不足以救民水火耳。本日據魏令王署令韓委員超劉委員毅馳?。南路最要之八樂靠頭四堡。大勢已成。民苗亦知自衛身家。同聲踴躍。成當不日。而卑府查閱地圖。凡與粵界之處。約二百餘里。以河流三大支為界。由遠及近。由外及內。均當一律。次[第](策)辦理。日役土木竹石鐵工千數百人。其章程?目。則取法於前而稍變通。其堡車防守之具。大概與城守相類。其堡外靜僻之處。或剷削以杜人跡。或旌?以示聲威。或巡徼以絕窺探。守禦果定。則扼要爭奇。當可於守中言戰也。_
論全楚邊防|魁聯|HCJSWXB_RAO_1881|卷八十九兵政二十勦匪|竊逆匪攻撲全州。圖竄永州。疊經差探馳報。並恐該匪聲東擊西。飄忽不測。移催代辦都司篆務新平營守備方開榜。速赴新寧協防。并移屬張署副將嚴堵由全州入新寧要隘。其郡城一切。由卑府督率練勇巡防。并抽調白毛坪練勇。派趙縣丞管帶。馳駐武岡四路策應。一面由卑府飛諭預募待調之武岡渡頭洞口老譚三團壯丁六十名。協同巡防。均經次第?報在案。茲據初十日。遣丁自全州?回探報。賊前隊已抵黃沙河。後隊尚在全州攻城。又分一股在東安柳舖。業將市鎮燒燬。勢甚猖獗。又有一股分撲灌陽等語。查逆賊雖有萬餘。其精壯者不過三四千人。即分數股。則每股二三千。精壯者不過數百。果能各守各隘。屹立不動。賊到處不利。其勢自蹙。為今之計。似宜先將全楚邊防。籌一萬全大局。查賊匪由粵入楚之路。最要者東安零陵永明江華新寧城步六縣。零陵永明江華。則以祁陽為咽喉。東安則以祁陽邵陽為咽喉。新寧城步。則以武岡為咽喉。賊在全州。則零陵東安新寧三縣。相隔僅數十里為尤要。似宜飛檄各將弁堵截要隘。不許退縮。一面整頓精兵千人於祁陽。以壯聲援而資策應。邵陽南路。緊連東安。景都司今日到郡。卑府現已移囑該都司。酌帶弁兵駐五峰鋪花橋接壤地方。為東安聲援。武岡現由卑府飭派趙縣丞帶勇駐策應。由東安城步新寧犯?慶者。督練勇策應。會營堵截。由零陵等處者。祁陽駐兵策應堵截。楚邊層層向外堵截。粵兵步步跟蹤追剿。閭閻不致震驚。賊勢立可蕩滅。但?示諭兵勇。專擊賊匪精壯。於其老弱婦女。姑縱勿殺。使賊始終自受牽制。一面多籌經費。使口應期給發。兵勇得以飽騰。并不惜重賞。以鼓舞其敢死之氣。是否有當。伏乞　大人鈞裁。_
諭團練示|魁聯|HCJSWXB_RAO_1881|卷八十九兵政二十勦匪|為申諭力行團練以固邊圉而安閭閻事。照得團練章程。久經本府刊示曉諭。粵西逆燄鴟張。皆民間先未團練之故。蹂躪之慘。爾士民皆已聞知。計釜底游魂。不日即當剿滅。郡屬密爾粵疆。沿邊一帶。均經本府嚴密布置。倘有警急。本府即當親帶練勇。會帶營縣。迎頭截剿。斷不使邊民受匪徒[驚](警)擾。惟本府保護地方。尚且不遺餘力。爾士民各有身家。豈[可不](不可)居安思危。力行團練。為有備無患之計。特將前示章程。按切今日情事。酌定簡明條規。剴切申諭。各士民務各乘茲閒暇。急早綢繆。已行者務益加精密。未行者速實力奉行。慎勿視為老生常談。自貽伊戚。所有章程列後。__一團規因地制宜　或都。或村。或甲。或廟。或族。小團數里。大團數十里。各視其地所宜。總以聲勢聯絡為主。每團設立副團長各一人。不拘紳耆士庶。公舉明白事體。素敦信義者為之。視村甲戶口多寡。每家出一人。或二三家輪出一人。以為團丁。悉聽團長管束。其姓名登記簿冊。交團長收掌。聽本府隨時調查。不願身為團丁者。准其雇募強壯妥實之人自代。不准以孱弱及外來遊民充數。推避阻撓者。准公同?官究治。__一預先扼要守險　依山傍水。狹隘崎嶇者為險。通衢徑路。往來必經者為要。扼要之處。皆可以人力設險。或築碉堡。或築墩臺。或深挖坑塹。上設活橋以渡行人。一旦有警。去橋而守。舖市則多設木柵。事無定法。總在平時留意體察。則臨事自不致周章。__一壯丁練習技勇　藝高則膽大。有眾而無勇。與無眾同。凡各團丁。務操習技藝。無論拳棒各項器械。以及跑坡越澗飛石。各就所長。均可演習。倘習有成效。許團長?請本府親臨校閱。定將督率管教之人。及技勇超?者。從優獎賞。其器械亦須預先用備。安置停當。方可倉猝應用。號令亦預先議定。家置銅鑼。或木梆。有警則鳴。以便團丁趨護。?團有警。聞聲率眾救援。並多旗幟以壯聲勢。惟鳥鎗一項。須報官?烙編號給發。不准私製。__一經費量力公捐　此項團丁。各保鄉村。具有天良。豈有錙銖與?里鄉黨計利。惟置備器械。以及操演獎勵。貧者出力。富者自應出財。第演習之法。或一日一次。或三日一次。如何章程。如何獎勵。是在爾士民公同斟酌妥善。量力自捐。各保身家。本府亦不為科定。其有公同妥議。一人作梗者。許據實?明。以憑察究。__一齊心查詰游匪禁絕浮言　游民易溷匪。浮言最亂人意。現當?氛不靖。亟應認真盤查。痛加禁絕。凡有流民乞丐敲魚打蓮花落賣藥賣藝。以及一切游手好閒之人。均不准團內容留。當資送者。酌量資送。如覺形跡可疑。即當留心盤詰。倘敢恃強不服。即?官挐究。惟不得藉端擾害行旅。至於粵西逆。離郡甚遠。本府先事預防。久已周備。且沿途逐節。皆密派偵探。自有的信。各士民但?遵行團練。以期安益求安。治益求治。邇有妄談粵西匪逆。聳人聽聞者。即係造謠惑眾。爾士民慎勿妄生[驚](警)恐。即將造謠之人拏解。本府定重賞爾等。並治造謠者以通匪之罪。倘扶同傳說。即係夥同蠱惑人心。定一併重治不貸。__　　以上五條。皆目前要務。為爾百姓保護身家。捍禦鄉里至計。全在爾士民各就本村本鄉情形。實心實力辦理。果能同心合力。則荷鋤負耒。皆屬猛將強兵。木柵竹籬。盡是銅牆鐵壁。不惟可無外患。抑且永絕內訌。爾士民中。不乏有識有志之士。自必能深體本府之意。倡率舉行。本府即日或委員抽查。或親自?視。果勤奮倡行。定予優獎。倘惰弛玩違。亦有顯罰。令出惟行。其各凜之。毋違特示。_
鄉防團練私說|熊少牧|HCJSWXB_RAO_1881|卷八十九兵政二十勦匪|周官比閭族黨州鄉之法。朱子謂其合教養選舉宿?征伐師旅田獵為一事。法至善也。自管子作內政。寄軍令。而寓兵於農之意遂亡。惟唐太宗置府兵。三百人為團。團有校尉。五十人為隊。隊有正。十人為火。火有長。三時勸農。一時講武。尚不失成周遺意。然數傳而其法寖壞。卒致方鎮之變。論者謂兵農既分。雖聖人復起。亦不能使之再合。此時也。勢也。無可如何者也。不知兵不能使之兼為農。農自可使之兼為兵。如鄉防團練法。為兵而不隸於官。為農而能備乎敵。豈非師古之制。權今之宜。而變通之乎。比歲粵逆蔓延南北。土匪應之。官軍四出撲剿。而防守各資鄉團。余伏處衡茅。睹紳耆議辦累月經年。著有成效。竊以謂團練有三善焉。有四難焉。因援李安谿兵論。王子正保甲論。例為之說。以私諸同鄉深識之君子。三善維何。凡軍必先籌饟。為團則即其鄉之有產者計租輸費。每石三升。佃戶不與。家出一丁。不妨耕作之人。輪日練習。不荒耕作之時。有警則堅壁清野。不至齎寇糧。無事則耕九餘三。不待乞?糴。?復轉運可紓勞役。庶支可免虛縻。士不呼庚。人皆授甲。此一善也。府析為縣。縣析為都。都析為甲。甲又析為區。分練故不苦其擾。合力故甚畏其多。壤境交通。聲勢聯絡。即守為戰。以逸待勞。賊新至道里不諳。此則擇形勝以扼要害。賊脅從腹心不固。此則以子弟而?父兄。故賊??不避官軍。而必避團練。草木盡為疑兵。溝渠不能飛渡。此二善也。古來干城之選。起於兔罝。一鄉中不乏少年豪俊智勇兼備者。特治乎時以耕鑿老耳。自團防興。日習乎坐作進退之法。以?其技。日聞乎鼓角鐃鐲之音。以練其膽。日訓以孝弟忠信。親上死長之道。以作其氣。則於捍護里閭之中。即寓磨勵人材之用。久之出而應募。專閫奏膚。本來農子為農。竟爾將門有將。此三善也。四難維何。村居不一姓。保甲必立冊書名。以便傳查。本與軍冊迥別。乃鄉氓鮮識。謂名既入冊。必將抽丁調發。有鋒鏑死亡之憂。我等貧民。出死力以?富民。已非所甘。?驅之遠方。別父母妻子。棄田廬邱墓乎。於是不書名者有之。偽書名者有之。即長官出示切諭。紳耆百端開陳。而牢不可破。幾以一疑撓眾信。並非徵羽林孤兒。輒愁乏木蘭孝女。其難一。立一團。教師俸貲。丁壯器械火食。委員查驗團長會議。以暨保甲編冊探報。在在需費。及按租取穀。或匿多報少。或昂值折錢。藉端延抗。雖上富間亦不免。中下富更得有辭。籌公者孤掌難鳴。為我者一毛不拔。其難二。郊墟山市。游手無業之民。及浮寄工商雜術。非?里公具保結。不准入團。固明有條約。惟土著而小有恒產者。其子姓或狂蕩廢學。桀驁不馴。聞設團?。躍然從事。欲區別則誼均袍澤。拒之無辭。欲兼收則舞槊鳴弦。益之牙爪。勢必淩弱暴寡。莫敢誰何。且其人既屬敗?。安保其賊至不生他變乎。未擒窟底之貙。反患里中之虎。其難三。團以禦寇。尤重詰奸。凡境內?涉可疑。訛言惑眾者。宜即鳴官懲究。庶奇袤居無所容。逃無所匿。董事固不得避嫌怨而稍存姑息也。然慮有浮薄喜事之徒。假公舉。雪私憤。含沙射影。初不繫團之利害。而瓜牽葛罥。陷之無以自明。蹊田而遽奪之牛。穿屋而誰彈乎雀。其難四。由前之說。出入守望。眾志成城。自一邑而推之一省。自一省而推之天下。無地無農。即無地無兵。行之久而相安。行之遠而不悖。治人治法。兼而有之。由後之說。法立弊生。事有必至。惟在奉行者弊未見防之未然。弊已形去其太甚焉耳。詎可因噎而廢食。因漏而毀防也哉。要之　　堯天日月。魑魅遁藏。於赫　　皇靈。陸讋水慄。行見欃槍迅埽。?夏無塵。凡團練諸鄉。又當鑄劍?為耰鉏。舍韜鈐而敦詩禮已。_
飭戰守脩軍政之二|李昌平|HCJSWXB_RAO_1881|卷八十九兵政二十勦匪|國家既得敢死之士。宜若無不戰之將。無不守之士矣。然戰而或不勝。守而或不力者。非盡將與士之過也。其勢使然也。臣請備言之。今之將非不欲戰也。然欲戰而嘗不能戰。今之士非不欲守也。然欲守而終不可守。官軍虛勞而無功。賊勢日熾而莫禦。此其弊有二。戰者日逐其後塵。賊遠而勢不相及。守者冀幸其出境。兵單而力不可禦故也。臣愚以為戰與守分。則賊強而兵弱。戰與守合。則賊弱而兵強。今失賊之勢利在流也。而官軍利在止。賊之計得在速也。而官軍得在緩。此嘗不相及之勢也。勢不相及。遇則戰。不遇則止。賊幸而勝。則其勢益張。不勝。則其勢必竄。以尾追之兵。剿窮竄之賊。入深林窮谷之中。走空虛無人之地。乘勢䲢脅良民。屠戮士女。而官軍遠在數百里外。尚罔聞知。此賊焰所以益熾。而賊股所以益眾也。鳥之惡鸇也。有逐之者。無禁之者。而飛愈疾矣。魚之忌獺也。有驅之者。無止之者。而入愈深矣。欲絕其流。莫若使之自止。欲禁其速。莫若使之自緩。臣以為有二策焉。曰宿重兵。擇才將。今賊所往來衝突之地。天下不過三省而已。一省又不過數縣而已。誠於各縣揀精壯數千人駐之。不必分布邊卡也。無事則時其訓練。一有賊信。則各縣防兵四出。分布要隘。迎頭截剿。前後夾擊。又大軍一至。聲勢相援。戰無不勝。守無不力。如此。則賊不至窮竄。而一鼓可殲矣。此以逸待勞之勝算也。要之不得忠勇之將。非虛冒糧餉。即坐觀成敗。無必戰之志。亦無必守之心。臣所以親身目擊。而憤惋不平者也。?有必勝之將。無必勝之兵。我　　皇上明並日月。朝廷之上。必有抱奇才懷赤心者。誠優以重禮。責以實效。能者賞其功。不能者罪其人。則戰與守皆得矣。臣故曰。戰守合則兵強而賊弱也。_
增刻三省邊防備覽序|張鵬飛|HCJSWXB_RAO_1881|卷八十二兵政十三山防|嘗讀賈長沙策。惜其卓議名論。思患豫防。竟阻於絳灌不之用。至武帝時。其策果行。終漢世。果無復藩國之患。設使當文帝時早用之。七國不至於從逆終。後之人必且議書生過激之論。徒託於虛矣。豈知仁人君子之用心。第求國計民生陰受其福。詎忍幸事變而沽己名哉。今讀嚴樂園方伯三省邊防備覽。深嘆其飭武籌邊用心有合於長沙。惜乎行之未遠。?志以歿。不能不重鋟之。以廣其傳也。三省者何。陝西四川湖北也。其邊境毗連。犬牙相錯。實為坤輿之奧區。高山長林。?千數百里。彌望蓊鬱。竟日不見人煙。附近省民。利其地廣賦輕。襁負而至。佃山結屋。墾土開荒。土著目之曰新民。其地鹽米食物。較他省價減十之五。失業游民與避饑棚民。往往以此為逋逃藪。游民有資。則私販趨利。折本則?聚為非。賭竊拐騙。無所不至。其為棚民者。扶老?幼。盈千累百。擇肥勒食。一餐石米。伊白號曰喫大戶。大戶目伊曰挨兵。供之則慮力有不能。拂之則恐禍且立至。其地距縣治。動輒一二百里。民不堪二者之擾。?官捕治。陝追則逸之蜀。蜀追則逸之楚。路歧如麻。人竄似梭。咫尺隔省。彼此守令。均有鞭長莫及之嘆。此緝捕之所以不能立獲也。然此猶其小者也。其尤黠者。有紅錢黑錢大五帽頂諸名色。其結黨數十人。或數百人。羽翼既多。各習拳棍刀鎗。以資捍護。或夜?富民。或晝搶場鎮。先約遇兵役追捕。不許散黨。如事急。眾議散去。始各逃竄。如未議一二人先散者。眾共戳之。以此其藝既精。其黨亦固。小則拒捕抗官。大則揭竿謀逆。甚或碁布要害。公然為犄角之勢。官師憤志撲誅。多用兵則艱於轉餉。少用兵則莫制鴟張。致煩士馬戡定。經年累歲。然後以次削平之。稽之五代唐宋。不勝枚舉。姑以起滅於勝國者。約舉之以概其前可也。明成化時。劉通蠢動於房縣。其黨李原王洪王彪擾及川陝。藉非項嘉興忠討之。原陽城[傑](磔)撫之滋蔓。直不知底止。正德時。保?賊藍廷瑞自稱順天王。鄢本恕自稱刮地王。十萬餘眾。延蔓川陝湖廣。藉非洪錢塘鍾彭世麟設計誘擒。其蹂躪更不堪言矣。自時厥後。在陝西時。則有何冕嘯聚西鄉星子山。淡文省盤踞金州王莽山。李三負固紫陽高?寨。在四川時。則有劉烈為盜於保甯。曹甫焚掠於營蓬。喻思順竄擾於通巴。在湖廣時。則有荼毒鄖西之楊文政。巢窟房縣之王斌。盜聚巴東之黃中。所在掠地?民。大肆屠戳。哀我孑遺。既無牛種。自廢耕耘。千里炊絕。斗米十金。無論被搶之地。元氣盡耗。即附近州縣。亦疲於奔命。固圉弗遑矣。其最勞撻伐者。則崇禎時之李自成張獻忠。當二賊乘亂竊據於三省也。其時殺戳之慘。從古未聞。幸賴大兵弔伐。元惡伏誅。而流毒餘氛，處處?掠。陝有劉二虎。小紅狼。分踞興安甯一帶。川有姚黃十三家。盜弄於保順達夔一帶。湖廣有郝搖旗。馬黨塔。楊明啟。竄屯於房竹大甯一帶。千數百里之提封。莫非鴞獍縱橫之所。直至康熙二三十年。漸取其類而殲旃。凡此皆明之餘毒。見於史志可考。此外旋起旋撲。為害不烈者。尚不能[縷](僂)指悉述也。__我　朝混一函夏。以德綏民。薄海內外。來享來王。間有一二梗化。　　天兵所指。無不如摧枯拉朽。獨此三省邊[疆](彊)。在嘉慶初則有白蓮教匪之變。最稽　　天討。當時合滿漢軍數十萬。勦撫五六年之久。不克奏功。卒恃龔太守景瀚堅壁清野議。始能制奔豕之命。未及一年。非逃即擒。而大憝生縛於　闕下。屈指底定以來。迄今廿有餘年矣。痛定思痛。不能不為懲羹吹虀之謀。凡以談虎色變。身受其害最深也。間嘗求此三省邊境。所以治少亂多之故。說者謂狐兔易於跧伏。攻之難而守之易。其實揆厥所由。總因防禦日弛。撫字不勤之所致。然則曲突徙薪。烏可不早為計耶。今雖邊烽久熄。民氣恬熙。而山深箐密。向為匪人久踞之區。保無若漏網遺孽冷灰復然乎。保無有顛木由孽旁生側發乎。是以　　今上御極之年。大吏奏請仿前明專設鄖撫例。以總其成。以資彈壓。時三省督撫條奏。改陝西?坪縣丞為撫民通判。四川湖北各要隘。均更定有差。未雨綢繆。誠有鑒前此黨聚竊發。艱難百戰。為能正本塞源也。余時山居。聞之喜甚。即欲輯教匪滋事始末。彙成一書。以為殷鑒。徒以冗務?縛。卒卒未果。不意方伯時作行人。竟先為之。晴窗披覽。見其自輿圖以至藝文。洪?畢具。直如家留候之借箸而謀。馬伏波之聚米為山。大旨總在因地設防。用垂久遠。所謂布置在乎審勢。權變貴乎因時。洵為安邊大猷也。第其中有二三錯?。與搜采未備者。不辭固陋。竊就見聞所及。為之分訂分增於其後。誠使?乎此者。果能酌古準今。遵其防撫。或如龔遂之治渤海。或如張綱之治廣陵。不過需賢能數十員。分布其間。可以安坐而治矣。昔人云亂之既成。數名將制之而不足。亂之未成。一循吏撫之而有餘。安見古今人不相及耶。然此論出。必有從而議其後者。一則謂更張適以擾民。一則謂迂?徒抱?憂。夫議之誠是矣。特以一命之吏。身荷　　君恩。苟利　國計民生。則成敗毀譽。豈所暇顧。即或以攘臂不靖責之。竊謂方伯蹈長沙之覆轍。余又何敢求免勿議。只有俯首受之而已矣。_
南洋形勢|黃楙裁|HCJSWXB_RAO_1881|卷八十五兵政十六海防下|南洋?島。星羅碁佈。環遶中華。其民皆巫來由種類。最為誠樸。近世以來。太西諸國輪舶東駛。爭踞其地。但用一二兵船。震以巨?。即鳥驚獸散。割地請和。土民不習戰?。部落散處。不相統一。是以不煩兵力。取之甚易也。葡萄亞據有西呂伯。西班牙據有小呂宋。荷蘭據有葛剌巴。婆羅洲。蘇門答拉。惟英吉利據地最多。澳大利亞一?。幅員萬里。所產金礦甚旺。稱為新金山。華人?至鶩集。多至四十餘萬。此外地問。雪梨。檳榔嶼。麻六甲皆繁盛著名之區。舊時泰西諸國之商船來中國者。必遶亞非利加之南。經好望角由巽他峽峽在蘇門塔拉葛留巴二?之間以入七洲洋。自後鑿開蘇?士運河。地中海與紅海相通。輪舶往來。皆舍彼而就此。捷近二萬里。而星加坡一埠。遂為海道咽喉。四方電?文報。悉萃於此。英國鎮以巨酋。戍以重兵。屹然為南洋巨鎮。自英人侵佔印度。國富兵強。挾其詐力。漸拓而東。蠶食緬暹鄰境。計誘?番小?。攘奪諸國市埠。經營牟利。無孔不入。數十年來雄長海上。莫與為敵。他如法蘭西之覬覦安南。匪伊朝夕。俄羅斯新與暹羅立約通商。其意尤為[叵](巨)測。夫中華自古帝王。務修文德。不勤遠略。宋捐珠?。明棄交阯。臺灣一?。至我　朝乃隸版圖。區區南洋。未嘗措意。然而古今異宜。前後殊勢。昔為?夷雜番。今為歐洲雄國。環起而伺。狡焉思逞。昔時之南洋無足介意。今日之南洋必當預謀也。?夫海禁宏開。華人出洋營生者。實繁有徒。夫同類則相憐。異類則相軋。人情大抵皆然。或受土民之欺侮。或遭異邦之虐政。無所控訴。其情可憫。故論其地則近在肘腋。為中華之門戶。論其人則百萬旅。盡中華之赤子。亟宜添設領事以資保護。特遣大臣一員。駐?星加坡。統轄南洋一帶事務。併添置兵船。散佈各?。輪流游弋。以壯聲威。如此則聲勢聯絡。人心固結。不必與諸國據地爭城。而南洋數十?之形勝利權。已歸我掌握。更足以上崇　國體。綱紀萬邦。節制東西兩洋而無難矣。今論者於沿海港口修築?臺。為自守之策。顧海疆萬里。?港紛繁。節節設防。備多力分。何若扼之於外洋。尤易出奇而制勝。必能戰而後能守。必能制人而後不為人所制。夫陸軍步卒。華人擅長。非他國所敵。惟水師戰艦尚須講究。若能練成精軍數萬。分駐南洋。抑強扶弱。長駕遠馭。不但鄰近藩屬?夷雜番俯首聽命。彼歐洲雄國。自不敢妄生窺伺之謀矣。方今東西洋各國。既已分遣使臣。設立領事。梯航重譯。修好睦鄰。而咫尺南洋。豈可視為緩圖。謹將南洋事宜。具陳四條如左。一曰添設領事。以收人心也。查歐洲諸國。華人寥寥無幾。惟南洋??。所在多有。綜而計之。不下數百萬眾。太西之商。皆糾合股分。萃為公司。貲本富厚。多財喜賈。華人則隻身空拳。不數年而致鉅富者有之。經營貿易之事。獨為擅長。至於開墾耕種。能耐勤勞。尤非番人所及。華人愈多。市埠愈盛。故諸國始而招致。繼而?忌。既無官長保護。難免虐政侵漁。宜將戶口詳細稽核。凡滿萬戶以上。設立領事一員。不及此數者。或數埠共一領事。領事之下。分設客長。令商民公舉。夫英人佔據各處馬頭。多係公司眾商之謀。今可仿其意為之。客長之中。有才能素著。為眾所服者。即給以頂戴。?以職事。上下一體。中外一氣。將見生齒日繁。商賈漸興。南洋數十?之利權。一旦盡歸於中華矣。__一曰考取洋學。以羅人才也。查各國互市。辦理洋務。急需人才。中華特遣幼年子弟。分投外國學習。為數有限。經費甚鉅。不若於南洋各?興立書院。訓課洋學。繙譯漢文。其經費由商民自籌。每隔三年考試一次。擇其尤者。作為生員。給以頂戴。再至三年復試之。擇其尤者咨送總理衙門學習儀節。以備繙譯領事之用。夫外國語言文字。必須自幼學習始能精通。內地學者不能兼擅。而華人生長海外者。又多解洋文而不諳華語。求其中外兼通。足任繙譯之事者。頗難其選。?夫領事之職。辦理交涉事件。尤宜暢曉洋文。熟悉土語。而後情形無所暌隔。措施鮮有窒。若專設一科予以登進之路。彼旅居華人。不致自外生成。必皆踴躍從事。而　朝廷聲教。遠被遐陬。尤足以維繫人心。鼓舞人才。因時制宜。獲收洋學之實效矣。一曰探測海道。以資習練也。夫海疆設防。以輪船為要。輪船駕駛。以海道為先。全船之命。係於舵師。西人於舵師一職頗為慎重。必須深明算術。兼通天文。熟習潮信風期。諳練水性地理。所繪海圖。淺深曲折。一礁一砂。纖悉具備。遇有危險之處。必建塔燈浮標以識之。按圖計程。不差尺寸。外洋各國常遣兵船探測海道。雖藉口商舶往來。實為陰謀叵測。我華人聰明才智不讓於人。但駕駛之事。必須親身閱歷。非可徒託空談。宜設專門以資訓練。又水師將士。必能慣狎風濤。熟習形勢。須分派兵船。時常出洋。東至日本。西至印度。南至新金山。其間?國岸國。港口海道。一一探試無訛。繪成圖說。無事則商船出入。無所窒礙。有事則兵舶?邏。有所把握。斯為籌海之急務也。一曰聯絡鄰國。以固藩籬也。查緬甸暹羅越南三國。皆瀕於海。為我藩屬。世修職貢。華人旅居其地者。多至數十萬眾。諸國亦與華人相習。不分畛域。獨是緬甸見逼於英吉利。越南見侵於法蘭西。耽耽日睨其旁。狡焉思逞。暹羅介乎二國之間。不便海道。僅能自保。惟檳榔嶼割隸於英。英人陸路電?必經暹地。故降志修好。得以專力從事於緬。肆其遠交近攻之術。此外如真臘。大年。彭亨爪哇。亞齊。及巫來由之種類。久已降在臣僕。等於江黃不祀。良可慨已。今宜於緬甸之阿瓦。暹羅之賓角。越南之順化。各設領事一員。常川駐?。講信修睦。聯絡聲氣。彼三國者自知強弱不敵。皆思仰仗　　天威。得綿禋祀為幸。至若廓爾喀布魯克巴。為三藏之屏蔽。雖蕞爾彈丸。然地形險固。民性勇悍。亦當撫以恩信。堅其內附之忱。非然者。封豕長蛇。曷其有極。將藩籬之謂何。一任羝羊之觸。而不為之思患預防哉。_
機器論|方濬頤|HCJSWXB_RAO_1881|卷八十五兵政十六海防下|今天下言時務者。動以泰西機器為至巧至精。而欲變吾之法。師彼之法。謂舍此不足以強中國而懾島夷也。一唱百和。萬口同聲。於是海濱之區。委官設局。滬上?之。閩中繼之。津沽踵之。廣管建業又因之。歲縻金錢。不可以數計。瑰瑋才智之士。降心歛氣。聽彼指揮。製槍製?製火輪船。曠日持久。勼工集匠。殫精竭慮。寒暑不少休。震於彼國之說。謂開山浚河。農田耕作。皆可以不假人力。而胥於機器乎是賴。方將張大而擴充之。廣製器之所。講利器之方。謀非不善也。志非不壯也。圖維規畫。非不精詳而周至也。顧吾思之。機主於動。生於變。戾於正。乖於常。以技藝奪造化。則干天之怒。以仕宦營商賈。則廢民之業。以度支供鼓鑄。則損國之用。試問歐羅巴諸夷。其皆強橫無敵雄長百世乎。曰不能也。強凌弱。眾暴寡。無歲無之。有以機器勝者。即有以機器敗者。有以機器興者。即有以機器亡者。以吾所聞。番舶攘利。橫行海上。遭風觸礁石而覆溺者。不知凡幾。近則招商局輪船。載運天庾正供。竟有福星之厄。沈米七千餘石。官民死者六十餘眾。云以大霧不辨東西。番舶撞擊之?碎。是機器亦有時而不靈已。不特此也。去年澎湖之役。東倭狡焉思逞。稱貸於西人。購鐵甲船。與番社為難。將圖大舉。擾我中原。遷延數月。士卒死亡過半。垂首喪氣而歸。機器固無所用之也。往者在嶺南。聞三元里之戰。以九十八鄉義民。傳檄舉旂。助官兵?夷虜。彼皆紛紛引避。我無機器。亦足與彼抗也。至於津民焚燒教堂之日。五羊城外。西人得凶耗大駭。不知所為。一夕將天主堂藏匿之婦女數百人。盡遣他郡。傳教之士。皆趣之遄返。夷虜眷屬不敢居城中。則移家於香海（港）焉。卒未聞其恃機器以自衛。而處之晏然也。往者楊么之四輪激水船。王彥威之飛虎戰艦。韓世忠之飛輪八?。虞允文之蒙衝海?。其制初不在西人下。即我　朝前代善用機括以造器者。亦不乏人。見於著錄。如婺源之江永。其名尤顯。然則西法實出於中國。而流傳至彼。彼之人無禮樂教化。無典章文物。而沾沾焉惟利是視。好勇?狠。恃其心思技巧。以此為富強之計。而我內地奸民。遂與之?結煽惑。陳書當道。幾幾乎欲用夷變夏。夫豈知中國三千年以來。帝王代嬗。治亂循環。惟以德服人者。始能混一區宇。奠安黎庶。雖武鄉侯之木牛流馬。亦僅能行於蜀漢。鼎足三分。而所謂天錫勇智表正萬邦者。要不在區區器械機巧之末也。曰有本在。本何在。在民。_
請禁開鐵路疏|彭玉麟|HCJSWXB_RAO_1881|卷八十五兵政十六海防下|竊俄人遠懾　　天威。敬服　　懷柔。似可消弭兵革。漸紓　　宵旰隱憂矣。然臣伏查漢唐以來。和戎之策。可恃而未可恃者。則以彼族性猶犬羊。貪狠無厭。祗知畏威。不知懷德。和與備固不可偏廢也。我　國家承平日久。前此海禁之嚴。未嘗稍懈。嗣因粵逆之亂。兵力不暇及遠。泰西各國。乃得乘隙竄入。要挾百端。請求萬億。　朝廷念瘡痍未復。不忍再興赫怒之師。輯柔撫綏。包涵無外。乃洋人不知恩德。得寸進尺。得尺進丈。至於今日。氣燄益張。臥榻之旁。已為鼾睡。普天率土。疾首痛心。凡稍有血氣者。莫不髮指。欲求一日得而甘心焉。而當事復不思自強。反以學尚西法為得計。不知智出人下。氣已先奪。食其唾餘。揶揄更甚。今幸俄事就和。邊塵永定。疆臣大吏。正宜臥薪嘗膽。協力同心。舉凡造船艦。儲器械。擢人才。籌兵餉。要皆不避嫌怨。實力舉行。講武備以固藩籬。求吏治以培根本。務使士習民風。咸趨於正。庶頑廉懦立。日進於強。又何慮遠人之不服哉。若猶粉?彌縫。顧全爵祿。喜功好大。妄逞才能。甚至舍己求人。用夷變夏。僅圖目前之無事。不計日後之安危。禍福之機。殊非臣所敢預料也。從來強兵必先富國。未有不富而能強者。此時庫?空虛。疲於征應。求富之法。惟在省不急之需。以濟有益之用。當用者不掊克以僨事。則費歸實濟矣。當節者不附和以取容。則費無虛冒矣。如居家然。飲食酬應。無一浪費之金錢。則日積月累。不求富而自富於無形。治家治國。其理一也。今如購鐵甲船。造火輪路。尤縻費之至巨者。查自古祗有海防。並無海戰。不防海口以固門戶。而欲以鐵甲爭勝於大洋。果確有把握乎。再以鐵路言之。夫鐵路云者。無非欲求自便也。不思便於己者亦便於人。我於此鐵路往來。能禁彼不於此鐵路往來乎。洋人海口通商而不及腹內者。以不便於轉運耳。鐵路開則輪車可達。倘我倡之於前。而洋人復於舟車所不能至之處以鐵路為請。不許則失好。許之則損威。彼時將何以處之。往年雲南之釁。為鐵路也。上海吳淞之費。亦為鐵路也。豈有不准洋人開鐵路而永禁在案者。今乃可以自相矛盾耶。夫長江萬里之險。天所以限南北也。能戰亦能守。鐵路開則天險失。王營至京千五百里。供行李往來為生者數千萬人。鐵路開則生計絕。?飢寒所迫。為盜為亂。俱在意中。密邇京畿。尤深惴惴。是言鐵路能獲大利者。臣恐大利未獲。而大害已隨之也。為今之計。莫若節此巨資。以增防費。海口有備。內地自可從容以圖富強。反是而作無益以害有益。以臣之愚。未見其可。應請　　　皇太后　　皇上睿謀獨斷。永不准開此鐵路。以免日後另生若干枝節。臣去秋奏請添造兵輪十隻。以固長江門戶。仰蒙　　天恩俯允。飭江南等省分造。以期速成。查此?需費無多。可否於節省鐵路巨?之中十分之一。　飭下沿江各省。通力合作。迨成此軍。以為南洋大臣之助。是亦自強之一端也。臣一介書生。不學無術。加以老病頹唐。未能補報涓埃。而愚魯性成。罔知忌諱。值時事艱危之際。寢饋不安。雖無位之可尸。實有職之當盡。管見所及。冒昧直陳。是否有當。不勝惶悚待命之至。伏乞　　　皇太后　　皇上聖鑒訓示。謹奏。_
上李中堂書|莫友芝|HCJSWXB_RAO_1881|卷八十八兵政十九苗防|友芝謹上書合肥中堂爵帥鈞座、金陵客舍中、奉正月二十日手教、以鄂中新開文昌書院虛講席以見待、又示及征黔將發、期友芝早晚趨鄂、得諮黔地情形、此講席為鄭重、肇端客歲得張薌濤提學書問、自顧荒落衰病、即以不能勝任答之、既於邸鈔中恭讀以中堂督師征黔　　諭旨、慶幸不寐者連夕、黔疆糜爛已久、　朝廷以髮捻回諸逆、數道興師、不遑兼顧、今髮捻賴中堂力征經營、以次底定、回逆又有他師專辦、乃重以上相乘勝之聲威、臨荒陬負固之小醜、諸葛之開南中、西林之清雲貴、其豐功偉績、旦夕可以復見、正月之末、即束沂鄂之裝、冀及大纛未發、趨叩台端、稍達區區桑梓致亂委曲、大一陳不任講席之私衷、而賜書適至、遂依輪扁以行、行舟無事、輒疏鄙見所及、贄呈鈞覽、黔省自咸豐甲寅楊元保倡亂於省南、楊?喜肆逆於省北、雖不久即就殲除、而苗匪教匪土匪、所在蜂起、三數年間、通十二府一直隸州、其城守未失、僅貴陽遵義安順黎平思州五府、其廳州縣四十餘亦稱是、其民則逃亡轉徙、百里無煙、其官則遙領虛署、十無一實、兵饟兩空、寸籌莫展、待斃而已、近歲以來稍得川湖兩鄰省助其援剿、西北東北諸府、漸有起色、惟東南一邊、未能得手、?西北東北滋擾、多係教匪土匪、本由烏合、盛聚衰散、差易為力、至東南之台拱清江都江下江丹江五廳、為百年前鄂文端公部署張廣泗哈先生所開置、其地界在都勻鎮遠黎平三府之間、即分轄於三府、今皆盡為苗據、其都鎮府衛城、及附近之八寨、平越麻哈黃平清平施秉等廳州縣七八城、苗概拆毀、耕成田地、重山複嶺、中縱橫盤踞七八百里、安居樂業、以抗官兵、官兵??失利、先是五廳之中、有革夷一種、與九股生苗相鄰、比常四出剽略、恣其荼毒、莫敢誰何、胡文忠公守黎平鎮遠時、力籌剿捕、暫為歛跡、而惡黨伏覗、未能盡除、逮楊逆既平、撫貴者粉飾肅清、不肯因乘勝師旅拔其根株、一二年間、遂蔓延不可究詰、今黔人士餘殘喘者、未嘗不歎惜痛恨黔撫之害人家國也、邇來跳梁阻險抗官兵者、仍是草夷九股為亂首、抑更分出多股以相雄長、俱不可知、稍幸苗性別無遠圖、僅以拓產劫財盡其能事、若得痛勦一番、乘其驟不及防、奪其險要、搗其巢穴、殲虜一二最著頭目、使?苗無端驚畏、疑我師自天而下、則破竹之勢成矣、昔間有夷目九松頗饒勇智、韓撫軍超以清江通判提兵力與之角、以為好將才、恨不能招而用之、今不知存否、又不知其黨中、如九松比尚幾人、則皆勁敵也、__夫制勝在兵、聚兵在饟、向惟饟無所出、遂以無兵、今中堂兼督數省、且得分兩江之儲以為接濟、饟源裕而兵力厚矣、惟黔地層峰壘箐、絕澗危崖、鳥道盤?、崎嶇萬狀、非得生長荒山素習矯捷、如猿鳥之不可?勒、即不能深入險阻、以爭奇而決勝、故堪斯選者、莫如調正皁屯兵、及募上湖南三廳之人、次則辰沅寶慶諸府山居之人、在昔淮湘勝軍、極有法度、但得三分之一、因以教練新軍、取張聲勢而已、又稱此兵以求堪將之將、勁兵驍將、一力一心、自然投之所向、無不如意、兵將既定、其轉饟軍械、當於湖南常德府設總臺、以收兩省之運、乃換麻陽船、泝上辰沅兩府、以達貴州之鎮遠、自府昌至常德有兩道、一自岳州過洞湖、一取荊州南岸虎渡口入裏河、其江路並輪船可達至岳、至荊則須換船、岳道稍近、然渡湖須待風、荊路稍遠、然裏河可資人力、其遲速亦?相等、若岳路得順風、又便捷多矣、自常德上辰沅、即皆石河、惟麻陽船櫟底堅韌、弄舟祗能苦力、時有至荊岳者、然不多、而皆會萃於常德、其食米當師行時、且就常辰沅境節次近買、若進勦以後、更可因求鎮遠黃平平越一帶積儲之便、貴州各府皆食稻、不待外求、特亂後荒廢、有無難料、待臨機規畫耳、自常德至鎮遠、是通雲貴驛道、陸路十六驛、水路亦相附近、下水則水路皆可行、為日亦?相等、水稍盛、則水路尤較速、其上水則重灘疊險、牽輓迂遲、或資重水行而人就陸、?沅水兩大源皆自貴州出、鎮遠河出平越黃平境下沅州者、古之潕水、其北源也、都勻河下流為清水江者、古之旁溝水、其南源也、凡水即經台拱清江之境、所謂新置五廳皆在其南、又南即大嶺、接黎平境、古所謂譚城嶺者、此水又下、經靖州會同縣境、至沅州之黔陽縣、與鎮遠河會、平時此水亦可行舟、自黔陽下流數十里之洪江、顧載上至都勻府城外、惟溪湍淺狹、所容之船、又小於鎮遠河船、此道現可不問、若得手深入、當有藉資轉運、故附記、既兵精糧足、以議進取、或盡銳以壓之、或分道以逼之、有隙即乘、有惰必擊、出奇無窮、必中要害、至於悍者奪氣、黠者輸心、不出數月、而橫?七八百里之苗疆、不勞多殺、皆可撫而定也、特苗性狡詐、每官兵初至、常示弱以誘其深入、前後皆伏悍苗、以迎敵而斷歸路、__故兵單者不可輕進、若前茅後勁、節節靈通、彼亦無能為也、其長技在劫營、其利器在鳥槍、蓋其聚落多依巖傍穴、不履不冠、?板如鐵走嶔崎若坦途、其鳥槍狹於掖下、四面俛仰、隨所指發、以擊飛走無不中、其精妙殆有過索倫吉林馬射者、亦在臨事善為之防而已、凡夷俗生子、?以精銕為賀、積二三百觔、鍊至二三十觔、以成一槍、幼弄長習、行立坐臥無?離、故能專精如此、其鎗子用銕沙、如豌豆大、惟身著?甲者常不能入、?甲者、以頭髮十之七八、絲綿十之二三、裝小襖褲、其銕子中髮必融、每每能緩其力、故尚不及營槍鉛子之利、黔省用兵凡將領必有?甲一稱、雖盛暑不脫、亦時可禦營槍、其餘教匪猶竊發未靖者、或即飭川師專勦、而我分兵為之救應或我兵川兵分道穴?勦、但苗之大憝既除、去此零瑣惡?、直如以石投卵、以湯沃雪、而不盪滌盡淨、未之有也、平定之後、善後切要、更有數端、曰修城池以資治守、凡城為苗毀必繕完、不爾、雖收復無以守、曰儲吏才以資委任、新復苗疆、馭黠吏、招流民、並需有守有為之吏、恐黔省需次人不足、冀行幕中豫儲此才、曰因閒田以置屯衛、收復之地、或有造逆遺產、或逃徙無主荒田、似可增置一二屯衛、養府兵以資扞禦、又苗疆既復流官、其?苗中必有素為種人畏服者、恐其別生事端、即增設為一二武職土官、使充其選、即以苗中此項閒田充其俸料、亦以夷治夷之一道也、不得不預計之、曰表殉義以彰忠節、黔自甲寅軍興、迄今十有七年、其死事之人、在官者時有奏報、而士民婦女、則皆寂然罕聞、即如有之、胞姪侯選●導遠猷、姪孫秋薇、咸豐庚申秋、毛賊石大開股陷獨山城、遠猷秋薇同巷戰死、遠猷孀母池氏亦被害、屢以書言之、故鄉當事、皆漫置之、若在兩江、忠義有局、凡扞賊身殉、雖走卒村婦、亦得甄錄上　聞、實教忠敦俗一大端、而黔官吏皆忽視不講、未必非政教之缺也、然乞中堂於成功稍暇時、悉為經畫、提其大綱、庶使將來承辦有遵、守而不謬、積年之亂、戡以崇朝、長治之規、垂諸永久、凡吾黔人、罔不荷再造恩施、家尸戶祝、一如諸葛西林、永永無極矣、友芝避地飄治、已十三年、鄉里情形、不能盡識、昔見今聞、無敢或隱、未審有當與否、伏冀裁察為幸、_
勸化苗民改裝頗有成效摺|林肇元|HCJSWXB_RAO_1881|卷八十八兵政十九苗防|為勸化苗民改裝。頗有成效。仍因勢利導。以期漸臻大同。永綏苗服。恭摺具陳。仰祈　聖鑒事。竊黔省苗民。以貴東道所轄六廳為最多。散布於上下游各屬者次之。服食語言。自為風氣。不知文字禮義為何物。其習椎魯。其氣慓悍。自安於異類。人亦以異類欺之。以故漢奸盤剝之而亂生。漢官治之不以道。而亂亦生。不究其原。動委之數十年一亂。運數使然。其亦忍謬之尤者也。此次苗亂自咸豐四年迄同治十一年。仰承　廟算　皇威。竭數省之兵之饟。制撫兼施。久而始定。而餘波蠢[爾](乃)。至光緒四年後而始無甚矣。綏靖之難如此。臣自蒙　簡任黔官。始終其事。竊有儆於致亂之由。欲有得於久安之術。似非興學校。通之於文以革其心。改漢裝。習之於禮儀以革其面不可。是以光緒二年七月十六日。臣　陛辭請　訓。蒙我　　皇太后　垂詢貴州情形。臣曾以化苗宜興學校改漢裝。湖南三廳。是其成效。謹恭奏對也。暨臣回任藩司。荷權撫篆。或贊襄原任撫臣黎培敬。前任撫臣岑毓英。皆以此二事為格苗要政。?設義學。使苗民子弟讀書。以為興學校之端。乃狃於固陋。視讀書之苦等於差徭。竟有今年上學明年求免之事。其愚誠為可憫。至於改裝。益惑於?髮遭瘟。衣?短命。獲罪祖宗之說。故改裝視上學為尤難。臣處心積慮。不得其?。竊以為此非刑勢可得而驅也。亦非條教可得而喻也。必久習苗疆之人。相與口授指畫。宣　朝廷一視同仁之澤。於變時雍之化。始能使之說服信從也。統帶台拱清江丹江各營練軍。　記名提督前甘肅提督陶茂林。久駐苗疆。素習苗性。辦事向亟細心。臣上年令之來省。面囑以勸苗改裝。並商以勸之之道。必推誠布公。明白開導。毋勉強。毋操切。約會地方官實心勸辦。嚴禁兵役分毫需索。蓋苗民多疑而重利。非如是不足以動之也。陶茂林回防以後。傳集各苗寨頭目。詳細勸喻。使之轉相告述。遴派營弁。樸誠耐苦者。並地方官老練差役自備資糧。與之偕往。於是往返周遭。批?導竅。即以湖南三廳苗皆化漢。為之鼓舞歆動。該苗民等。亦遂各率家人子婦。欣然樂從。自上年六月勸導起。至十二月止。由台拱以及清江丹江鎮遠施秉黃平清平凱里等屬。計苗民五百四十六寨。二萬七千八百六十四戶。男女共七萬四千三百九十四名口。悉改從漢裝。本年二月。陶茂林會同地方官造具改裝戶冊。親送來省。據述苗民男女。嚮風慕化。去其椎髻桶裙之習。類皆出於至誠。絕無勉強等語。臣查苗俗襲訛[踵](鍾)陋。數千年不知善變。今深沐　皇上德教誕敷。一旦幡然從風。亟應因勢利導。以期愈推愈廣。漸臻大同。當更出具淺白告示。剴切勸導。分檄各地方官會同陶茂林接續辦理。並一面諭勸上學苗民。[向](尚)有供給地方官衙門柴草陋規。今令有就學讀書者即予優免。誘之於所有利而為。庶或?相趨向。如此二事互為推行。入之於漸。要之於久。俾苗民觀感興起。革面革心。將來設立六廳苗學。使之出身有路。爭自濯磨。則統茲異俗異服之凡儔。胥陶化於同?同文之　盛世。益之地方官撫綏得宜。苗民可長治而無亂。此臣迂愚之見。所希冀以觀效萬一者。是否有當。除辦理情形。容俟隨時續報外。合將苗民改裝頗有成效緣由。恭摺具奏。_
南北路開山並擬布置琅旂後各情形摺|沈葆楨|HCJSWXB_RAO_1881|卷八十八兵政十九苗防|奏為南路開山已抵卑南、北路開山已抵歧萊、並擬布置琅旂後各情形、恭摺馳陳仰祈　　聖鑒事、竊臣等於十一月十五日、將臺地善後事宜、及請移駐?撫緣由奏明在案、而於南北兩路撫番開路情形、未遑詳述、茲疊據報稱、南路一帶、自九月間袁聞柝率綏靖一軍、越崑崙坳而東、張其光隨派副將李光領前隊繼之、十月初一日、李營至坳東、袁聞柝乃得拔營前進、初七日至諸也葛社、自崑崙坳至諸也葛、計程不過數十里、而荒險異常、上崖懸升、下壑眢墜、山皆北向、日光不到、古木慘碧、陰風怒號、勇丁相顧失色、不能不中途暫駐、以待後隊之來、當袁聞柝駐營諸也葛之日、正張其光在內埔辦理兇番之時、內社地有老鴉石者、崑崙坳之西境也、初八日、張其光左營有勇丁五人、暮經該處、草間突起數番、截殺何禮一名、槍傷譚大一名、旋經都司張欣、守備周恩培等派隊追趕、該番逃散無蹤、隨傳內社頭人陳汝玉查係七家蛋社兇番、正在勒限緝辦、二十四日、參將周善初出哨雙溪、路見無首勇丁、橫臥血地、方深疑駭、旋見兇番多人、執械向山坡狂竄、揮勇追之、適周恩培出哨橫截坡前、槍斃其一、?擒其三、餘悉散走、訊供被殺者曰垃立、被擒者曰亞利目、曰蘇拉、曰白牛、俱為陳阿修社番、即割路旁勇丁之首者、譚大何禮之死、亦該番紏同七家蛋社所為不諱、張其光即將三人就地正法、以快人心、二十日、都司張朝光率兩哨營於大石巖、都司張天德亦率隊至諸也葛、袁聞柝乃得?營、前赴卑南、諸也葛以下、地路平垣、但榛蕪未翦、焚萊伐木、頗費人功、而該丞累夜露宿空山、感受瘴癘、染病甚重、臣等聞信、即委候補通判鮑復康馳?、暫領其軍、俾歸郡醫治、未至而該丞已輿疾率旅徑抵卑南、張天德一軍、亦已趨?大貓貍與之犄角、辰下卑南一路、業已開通、其崑崙左近雖有兇番出沒、已分別懲儆、諒無敢生心、惟山道險遠、糧運殊艱、而卑南一帶海口、當此東北風司令、波濤拍岸、倒捲如壁、船隻不能攏泊、現聞袁聞柝病體漸輕、鮑復康亦已到軍、自內埔至卑南、均已派營分布、聲勢尚能聯給、此南路近日開山之情形也、臺北一帶、疊准提臣羅大春函稱、自九月十八日、派都司陳光華為首隊、守備李英、千總王得凱為次隊、遊擊李得升為三隊、前赴新城、別派軍功陳輝煌、率兩哨前赴大清水溪、再派總兵戴德祥分三哨填?大南澳、分二哨前?大濁水溪、時正風雨連山、諸軍阻不能進、二十五日、天晴、陳輝煌先至大濁水溪、旋有兇番抗拒、經兵勇擊斃二人、隨即獸散、李得升李英陳光華等踵至、會勘形勢、近溪荒壤、周圍約寬數十里、惟地皆沙石、不及大南澳之膏腴、溪岸南北、約距三十餘丈、波流陡急、副將周維先等、連日趕造正河支河木橋各一條、工程既竣、各軍乃得越溪而前、自大濁水溪以?、前者曰小清水溪、後者曰大清水溪、十月初八日、陳光華一營進?小清水、陳輝煌等進?大清水、隨有新城通事李阿隆等、帶大魯閣番目十二人來迎、願為嚮導、陳輝煌李英王得凱等各軍、遂於十三日扺新城、十四日、李得升所部亦至、均營於新城河東、時又有符吻豆?等社番目來迎、均各分別賞犒、我軍遂趨?歧萊花連港之北、此地?後山橫走秀姑巒之道也、__自蘇澳至新城、計山路二萬七千餘丈、自新城至花蓮港、計平路九千餘丈、統計二百里有奇、而沿途碉堡、除蘇澳至大南澳已設者不計外、應添建十有二處、均已興工、惟大南澳至大濁水溪一帶、兇番充[斥](斤)、狙殺行人、因於大南澳山腰再闢一路、旁通新城、一以避海濱懸崖之險、一以塞兇番歧出之途、經派千總馮安國帶勇?辦、涉溪五重、方闢地十餘里、十一月十一十三等日、勇丁正在開路、突有兇番千餘、分?埋伏放槍、我軍竭力抵敵、經守備黃明厚等擊斃四人始退、是日我兵陣亡者四人、受傷者十八人、十五日行至一崇山之麓、我兵正在峽中開鑿、忽聞槍聲四起、抵禦兩時之久、兇番愈多、黃[明](朋)厚馮安國料該番等傾社而至、社中必空、分隊繞擣、果有草數百、?其無人、惟見新舊髑髏、每或數十顆百餘顆不等、穢臭難聞、旋乘暮風縱火、焚十數間、陣番始散、是日計亡兵勇四名、重傷者二十名、而哨長祝榮三胸受槍傷頗重、其駐濁水溪之勇數十人、由小南澳運糧而歸、亦於十三日路過石壁、突遇兇番蜂擁包鈔、陣亡者二名、被䲢落海者四人、重傷者一名、經守備朱榮彪馳隊赴救、始各駭散、而十五日五里亭地面、復報稱兇番殺斃民人二名、羅大春以番族肆擾、難疏隄防、惟山?遼闊、營勇不敷分布、飛函商請添兵前來、臣等即札駐彰化之宣義、左右兩軍赴之、想日內可到新城歧萊一帶、應如何設立營汛、建造墩臺、俟羅大春親至相度、再籌布置、此北路近日開山之情形也、至琅一帶、臣等復派淮軍兩營?統領埔、王開俊一營?風港、據報十月三十日、有日本輪船一隻泊龜山下、隨有五人登岸、周覽舊營時許始歸、十一月十一日、復有輪船一隻泊清港口、隨有西洋人五名登岸、經前臺灣鎮曾元福、軍功汪兆榮阻詰、據稱係簪文國人、查西洋向無此國、詢諸日意格云、殆日耳曼轉音之訛也、該洋人求至新營一觀、淮軍管帶官李常孚胡國恒等整隊而出、洋人旋即下船開洋而去、臣等思急於琅建城置吏、以為永久之計、本月初五日、臺灣道夏獻綸、候補道劉璈先赴琅、臣保楨擬初四日同臺灣府周懋琦等親赴該處、察勘形勢、應如何舉辦之處、再行請旨定奪、至臺南旂後海口、峭壁洪流、洵稱天險、前經夏獻綸履勘、會商淮軍統領唐定奎、鑿山壘土、建?臺六座、以固海防、唐定奎委候補府田勤生等、挑選營勇、於十一月初三日興工、理合聲明、茲先將南北路開山並擬?琅旂後布置各情形、恭摺附輪船到滬、交上海縣由驛六百里馳奏、_
縷陳湖南苗疆情形疏|賀熙齡|HCJSWXB_RAO_1881|卷八十八兵政十九苗防|奏為縷陳湖南苗疆情形、請　　旨?下該省督撫、令巡道等實力整頓、以重邊防事、竊查湖南苗疆、自嘉慶初年戡定之後、苗情極為安貼、良由撫綏得宜、控制有力、聞近年來該處情形、漸就廢弛、殊非慎重邊防之道、臣謹就所聞縷陳於左、一沿邊碉卡宜及時修葺以資捍禦也、查湖南苗疆、鳳凰乾州永綏古丈坪、保靖等五廳縣沿邊一帶、於嘉慶二年以後、次第建修屯堡、碉樓、石卡、哨臺、?臺、共一千一百餘座、邊墻一百餘里、?墻以嚴界畫、堡以資鞏?、哨臺以瞭望、?臺以堵截、碉卡兩項、則以守以戰、所以捍禦邊疆、至為詳備、原籌有歲修經費二千九百餘兩、由辰沅永靖道經管、支銷遇有坍塌、隨時補築、乃聞近來報銷不實、各廳縣碉卡等項、坍塌者多偶值督撫巡閱之時、亦僅於所經過之處、?加修補、此外聽其頹壞、似此年復一年、將來必致傾廢無存、殊非設險以守之道、是宜亟加修葺、以固藩籬、其經費無需另籌、惟令將歲修?項、實用實銷、務須一律整齊完固、庶可長資保障、而永?民生矣、一撥給丁田宜附近碉卡以便駐守也、查苗疆各廳縣、共設屯丁七千名、內散丁每名給田四畝五分、小旗每名給田五畝五分、總旗每名給田六畝五分、百總每名給田七畝五分、皆以附近碉卡之田撥令耕種、俾之且耕且守、共備干城、聞近來屯房書吏、因田有肥瘠、受屯丁等賄囑、任意撥田、往往有所守在此、而所耕之田在數十里外者、致碉卡空虛、無人駐守、而樓座因之亦易頹壞、是宜於撥給丁田之時確實查核、務令與碉卡切近、如書吏受賄舞弊、即嚴行懲辦、以收屯防實效、且各碉卡修葺之後、有丁駐守、各自照管、亦可經久不敝、是又兩全之道也、一屯防田土宜隨修治以符定額也、查鳳凰、乾州、永綏、古丈坪等四廳、保靖、瀘溪、麻陽等三縣、共屯防田土十三萬一千餘畝、除分撥屯丁領耕、外餘俱召佃收租、以充經費、惟各廳縣田土、附近山溪每多水衝沙壓之患、原籌有修理田土工本穀三千餘石、遇有衝壓、隨即勘報、動項修復、乃近聞?目雖存、興修不實、凡土田衝壓、俱令佃戶自行修理、該佃戶等無力興修、即聽其荒廢、及額租逾限、則追呼四出、甚至以牛隻作抵、致誤來歲春耕、則或另換新佃、責令項繳租銀、尤不勝逼勒之苦、種種滋累、皆緣侵蝕工本、不肯給貲修治之故、是宜將公項盡歸公用、春夏之時、山溪水漲、田土遇有衝壓、一經丁佃奉報、立飭屯弁勘明、分別給以工本、趕緊挑修、庶?項有濟、而額租常盈、一備戰練勇宜照額訓練以復精銳也、查苗疆各廳縣內、鳳凰一廳、尤關緊要、原設練勇一千名、分列鎗?弓箭藤牌各隊、併練習跳高跋坡等技、名曰道標、於每季大操每月常操之外、又將各隊分日赴道署校閱、在當時最稱精銳、道光元年、　奏准於練勇內撥出一百七十八名、作為各屯弁之字識跟丁、現在惟存練勇八百餘名、而此八百餘名中、又多以?役匠作雜項人等充數、計能操演者、不過五六百名、其跳高跋坡等技、均皆停止、亦併不赴道署校閱、遇督撫巡閱之時、亦止虛作架式、人數不足、則調取屯丁、冒稱練勇、使之隨同支帳站門、以掩飾上司之耳目、坐使有用之勁旅徒屬虛名、是不可不照舊認真訓練、仍按期操演、分隊校閱、併練習跳高跋坡等技、以昭覈實而鎮邊疆、一丁弁補缺宜嚴禁需索以示體恤也、__查苗疆屯丁內之百總、總旗、及辦屯管倉之總散屯長、遇有缺出、向由廳縣遴選詳道頂補、念係貧寒、免其跋涉、故不送道署驗看、近聞無論遠近、皆須親赴道署、未驗之先、守候需時、既驗之後、書吏等勒令送繳規費、然後給與委牌執照、其名為八百八、實需繳制錢三四千至七八千文不等、又屯丁受田、遇有缺出、向例即以該丁之子弟親屬頂補、近則書吏舞弊、往往使應補者失業、而不應補者得以賄求，每一缺取數千至十餘千文不等、其田之肥美者、或取錢二三十千不等、又苗疆內原設有苗守備、苗千總、苗把總、苗外委等員、例由辰沅永靖道於諸苗中擇其誠實者、秉公拔補、若拔補不得其人、則肆其強悍、凌虐平苗、仇殺之風、即由此起、近聞亦有書吏受賄、情求拔補之弊、是不可不嚴行剔除、以恤丁弁、以順苗情、一差役人等宜禁入苗地以防滋擾也、查苗人有詞訟案件、向令苗弁傳送、不准擅差兵役入寨、漢民不准與苗人往來婚姻、即在集場交易、亦令屯汛員弁、親往彈壓、不准市儈侵欺、原所以區別民苗、使之兩無嫌隙、近聞此禁復弛、漢民仍不時與苗人往來、不無盤剝之弊、遇有干涉苗人案件、地方官輒差役傳提、該差役等一入苗境、肆行無忌、往往乘坐驕馬、逼令苗人沿途護送、及到事主之家、任意需索、甚至擅行鞭責、詈辱苗弁、向來苗人滋事、多因於此、必應一律嚴行申禁、以弭事端、一苗人祭鬼宜申嚴禁以正風俗也、查苗人向有椎牛祭鬼之習、每聚眾持刀、將牛打斃、視牛首所向、以占吉凶、不惟每歲殘殺耕牛無算、而且集聚多人、時虞滋事、嘉慶初年、業經禁止、近聞此風復起、宜責成苗弁分寨查禁、如有不遵、送官究治、若苗弁?隱不報、一經查出、從重責革、一黔楚交界宜遇事商辦以息爭端也、查鳳凰永綏二廳與黔省接壤、苗地處處可通、兼之苗人或為舊時姻婭、或因集場交易、勢不能禁其不相往來、其間偶有嫌隙、因而互相訐控者有之、又或因錢債細故、彼此強牽牛隻、或拏人勒贖、抗不退還、告官關提、亦不到案、應隨時會同黔省松桃廳妥為查辦、秉公斷結、不許滋生事端、一書院義館宜實心迪牖以廣教化也、查苗疆各廳縣皆設有書院一所、又設有屯館五十所、苗館五十所、其束脩膏火、俱取給於官贖田租項下、原欲使該廳縣生童及屯苗子弟一體讀書、咸知義理、乃近聞各處書院有以官親濫居師席者、有坐支束脩、終年不到館者、其屯苗義館教讀之人、向由辰沅永靖道考取充當、近則或由屯長保送、與之坐分束脩、而義館亦為虛設、是宜選擇端人、實心教讀、剔除前項情弊、以收化民成俗之效、以上數條、應請　　旨?下湖廣總督、湖南撫臣、督令辰沅永靖道實力整頓、無任廢弛、以期保衛民生、永綏邊圉、總之苗疆一切屯防教養訓練儲備事宜、胥歸巡道經管、巡道得其人、則深思遠慮、未來之陰雨尚切綢繆、不得其人、則利己營私、已立之章程猶將廢墜、臣為慎重邊防起見、是否有當、伏乞　　皇上訓示、謹　奏、_
臺地後山請開舊禁摺|沈葆楨|HCJSWXB_RAO_1881|卷八十八兵政十九苗防|奏為臺地後山急須耕墾、請開舊禁以杜訛索而廣招徠、恭摺馳陳、仰祈　　聖鑒事、竊臣等於十二月初一日、業將南北路開通、及擬將琅旂後等處布置各情形奏明在案、是日奉到本年十月二十三日　上諭、海防亟須認真講求、以期有備無患、淮軍應如何分?要隘、著沈葆楨等酌度布置、南北開路、以及郡城修築?壘、並著該大臣等悉心經理、毋得稍形鬆懈、琅諸社、亟須次第清查、北路生番、撲犯碉樓、傷斃兵丁、亟應妥辦、著沈葆楨文煜李鶴年王凱泰潘霨派員設法招徠、隨時撫恤、招墾事宜、仍商同羅大春認真籌畫、臺郡城工安平?臺一切工程、沈葆楨務當悉心經畫、毋得畏難思阻各等因、欽此、十二月初四日、復奉到本年十一月十三日　上[諭](論)、琅一帶善後機宜、亟須悉心籌畫妥善、所有招撫生番及修城開路各事宜、著沈葆楨文煜李鶴年王凱泰潘霨等懍遵十月二十八日諭旨、妥為布置、毋稍因循、沈葆楨等惟當於此時力圖自強之策、以期未雨綢繆、庶幾有備無患、黎兆棠現經簡放津海關道、著沈葆楨傳知病痊後迅速赴任、以重職守各等因、欽此、臣等伏讀之下、仰見　聖謨遠大、欽感莫名、因思全臺後山、除番社外無非曠土、邇者南北各路雖漸開通、而深谷荒埔、人蹤罕到、有可耕之地、而無入耕之民、草木叢雜、瘴霧下垂、兇番得以潛伏狙殺、蹤闢蹊徑、終為畏途、久而不用、茅將塞之、日來招集墾戶、應者寥寥、蓋臺灣地廣人稀、山前一帶、雖經蕃息百有餘年、戶口尚未充牣、內地人民、向來不准偷渡、近雖文法稍弛、而開禁未有明文、地方官思設法招徠、每恐與例不合、今欲開山不先招墾、則路雖通而仍塞、欲招墾不先開禁、則民裹足而不前、臣等查舊例稱臺灣不准內地民人偷渡、拏獲偷渡船隻、將船戶等分別治罪、文武官議處、兵役治罪、又稱如有充作客頭、在沿海地方引誘偷渡之人、為首者充軍、為從者杖一百徒三年、互保之船戶及歇寓知情容隱者、杖一百枷一箇月、偷渡之人、杖八十遞回原籍、文武失察者分別議處、又內地商人置貨過臺、由原籍給照、如不及回籍、則由廈防廳查明取保給照、該廳濫給、降三級調用、又沿海村鎮有引誘客民過臺、數至三十人以上者、壯者新疆為奴、老者煙瘴充軍、又內地民人?臺者、地方官給照盤驗出口、濫給者分別數次罰俸降調、又無照民人過臺、失察之口岸官、照人數分別降調、隱匿者革職、以上六條、皆嚴禁內地民人渡臺之舊例也、又稱凡民人私入番境者、杖一百、如在近番處所、抽藤釣鹿、伐木採稯者、杖一百徒三年、又臺灣南勢北勢一帶山口、勒石分為番界、如有偷越運貨者、失察之專管官降調、該管上司罰俸一年、又臺地民人不得與番民結親、違者離異治罪、地方官參處、從前已娶者、毋許?來番社、違者治罪、以上三條、皆嚴禁臺民私入番界之舊例也、際此開山伊始、招墾方興、臣等揆度時勢、合無仰懇天恩、將一切舊禁、盡與開豁、以廣招徠、俾無瞻顧、嗣又據臺灣道夏獻綸詳稱、舊例臺灣鼓鑄鍋皿農具之人、向須地方官舉充、由藩司給照、通臺祇二十七家、名曰鑄戶、其鐵由內地漳州采買、私販者治罪、邇來海口通商、鐵觔載在進口稅、則昔在內地之出、今自西洋而來、情形迥異、而不肖兵役人等、??向民間藉端訛索該鑄戶亦恃官舉、任意把持、民甚苦之、又臺產竹竿、向因洋面不靖、恐大竹篷篾、有關濟匪、因禁出口、以致民間竹竿經過口岸、均須稽查、不知海船蒲布、皆可為帆、無須用竹、立之厲禁、徒為兵役留一索詐之端、民間多一受害之事、應請毋庸查禁等因、臣等思當茲開闢後山、百凡以便民為急、不得不因時變通、合無再[懇](墾)　天恩（此字亦算錯得離譜。曩者，一句「淸風不識字」讀書人腦袋搬家。沈葆楨無恙乎？）、飭地方官將鐵竹兩項悉弛舊禁、以斷胥役勒索之路、以濟閭閻日用之需、愚昧之見、是否有當、理合恭摺由輪船內渡付驛六百里馳奏、伏乞　　皇上聖鑒訓示遵行、再臣葆楨擬於本月初四日、馳赴琅察勘形勢、隨因感冒甚重、未能如期起行、俟調治稍痊、當即前?、謹以附陳、至此摺係臣葆楨主稿、合併聲明、謹奏、_
貴陽苗蠻傳?|鄒漢勛|HCJSWXB_RAO_1881|卷八十八兵政十九苗防|昔炎帝娶赤水之子聽諼生炎、居赤水、即羅斛紅水江、蓋上世貴州地、常為聲名文物之邦、故其君長與帝室聯姻、及蚩尤代炎帝為政、尚利好殺、不恥婬奔、民間化之、于是跳月劫兌之風起矣、故尚書曰、延及平民、罔不寇賊、鴟義奸宄、兌攘矯虔、及高辛氏之衰、有三苗氏者、據洞庭彭蠡間以為國、復行蚩尤之政又好詛信鬼、其威執所及、被于今滇黔蜀粵、民皆從其化、于是聲名文物之邦、遂成蠻俗、而苗之名亦由此以起、帝堯代高辛為天子、使重黎攻三苗、克之、其後復叛、帝舜攝政、使禹滅之、竄其君于三危洞庭彭蠡間、遂列于中國、其遺在赤水北者、被三苗化已久、不可改、故舜惡之、列于荒服、周僖王時、有國名牂柯者、畏齊桓公之威、遣使貢獻天子、蓋亦苗民之君也、戰國時、楚將莊蹻滅牂柯、時蔡侯久為楚所滅、遂遷其公族於牂柯、於是苗中有蔡家子矣、漢武帝滅且蘭、置牂柯郡、遷蜀之大姓龍傳董尹於其地、於是苗中有龍家子矣、武侯定南中、令大姓各為部曲、長世襲職、于是蜀中有羅氏名濟火者雄長於牂柯閒、其後偁為鹿盧部、後又?為猓玀、又漢末大姓中、有宋氏世為部長、於是苗中有宋家子矣、晉代?笮閒有山獠、蓋即武王時髦人也、其穜蔓延於今之黔奧、諸蠻穜多役屬之、遂名其役屬之蠻為僕獠、其獠人則為之主獠、其後舉獠?為?革狫、僕獠?為木姥、至唐貞觀二年間、草山獠反、交州都督李道彥擊走之、高宗時琰州獠反、都督謝萬歲歹焉、獠人遂盛於南中、五代時楚王馬希範遣兵戍南?、因命之世守其地、其部眾欲自異於諸蠻、因以其大帥姓為稱、遂自號為仲家、仲?作狆、故今仲苗猶以貴穜驕諸苗、東晉時、命謝氏世為牂柯太守、及侯景亂梁、牂柯與中國不通、而謝氏保竟如故、至唐時牂柯又分削、於是有東謝西謝之偁、其後遂以名其部族曰東苗西苗、宋儂智高為狄青所敗、走泗城廣南諸府、於是苗中有儂家子矣、播州楊氏、其族屬之在貴州竟者、名曰楊黃、此又楊黃之所由起也、諸苗又各以衣服別其穜類、於是有花苗、紅苗、紅犵狫、花犵狫、白猓玀、黑猓玀、此苗人穜類之大凡也、貴陽苗穜、黔書所紀有十三穜、曰花苗、曰東苗、曰西苗、曰牯羊苗、曰白苗、曰谷蘭苗、曰乎伐苗、曰八番苗、曰翦頭犵狫、曰狆家、曰狗耳龍家、曰土人、曰蠻人、通志所紀有二十穜、曰狆苗、曰宋家、曰蔡家、曰狗耳龍家、曰花苗、曰青苗、曰東苗、曰西苗、曰克孟牯羊苗、曰谷藺苗、曰乎伐苗、曰翦頭犵狫、曰本狫、曰?羊獚、曰八番、曰蠻人、曰土人、曰猺人、曰?農苗、曰猓玀、道光時巡撫嵩溥遣官清查苗人、八番土人諸穜或絕、或割屬它竟、或變漢俗、所有苗人止十八穜、曰白苗、曰花苗、曰青苗曰狆苗、曰蔡家、曰宋家、曰犵狫、曰山苗、曰補?農、曰梓薑、曰骨裡、曰谷藺、曰猓玀、曰木狫、曰鴨子苗、曰犵?當苗、曰犵兜苗、今?紀之於篇今所無而通志黔書所有、?漢唐宋諸苗蠻風俗、皆?記焉、_
斷龍|陳起書|HCJSWXB_RAO_1881|卷八十六兵政十七蠻防上|樵者謂步兵曰。余樵五嶺之巔。山徑余所知也。踰嶺為嶺南。宜章其衝也。禦嶺南先守宜。救宜之路若何。步兵曰。郴所以救宜。險要在摺嶺。余所司也。然我之所守。即為賊之所攻。明由摺嶺救宜。彼必盡力以禦。陰由摺嶺之西黃毛。摺嶺之東大隈。以出其背焉。?橫絕南北者嶺。嶺自臨武入郴。為高堂山。西有小徑。黃毛是也。東為摺嶺。起五?山。其東之小徑。則大隈焉。過此則桂陽矣。夫中原險要在水。或在路所會歸之處。邊鄙險要在山。實在兩山斷而復連之處。山龍也。斷處峽也。山防之法在斷龍。征猺尤善。猺善行山。其伍散而不聚。我聚而攻其一道。則徑小難容。眾散而攻其數道。則彼盡力以圍我一道。我仰攻則彼乘高以禦。我登峰則彼圍其下。擊東西奔。擊西東奔。擊首尾則上下四旁奔。而我不能追。斷其龍則彼無奔路。龍之起也萬仞。其伏也一線。所伏之處。其水分流。是之謂峽。山路會歸之處也。大龍之下。小龍生焉。其亦一線。龍斷則彼奔馳於此山。而不能越山而遁。入山先看水。大水大峽之所出。小水小峽之所出。溯水則峽見。斷而圍攻之。節節斷。節節攻。如破竹然。節破則竹自解。夫猺可由貴州至常德洞庭。可由貴州廣西至衡山。寶慶至湘陰洞庭。皆數百里不經州縣。若五嶺則可由廣西永州郴桂大庾至閩浙。數千里不經州縣。橫絕南北者嶺。嶺上泉分南北流。故中無大水以界之。州縣在平地。斷龍如斬蛇。斬其中則分為兩險要。大路大峽也。間道小路。小峽也。摺嶺大峽也。黃毛大隈。小峽也。不獨此也。陰平峽也。散關峽也。武關峽也。凡出奇之路。無不出於峽者。看水知峽。則嚮導出奇可以意會焉。曰。子嘗從軍於猺。當其由江華而至常寧。何不言其法而斷之。何至出擾數百里。八排廣千里。何至聚萬人於中而不能戰。步兵曰。池塘墟亦峽也。海軍門不知而中伏焉。斷東西之水。而南北皆山。故不得出。當今之世言者不行。行者不言。養犬所以守夜也。而制之曰。爾其嚙以禦賊。無吠而驚予夢也。賊在垣而嗾犬於門。不得。則罪犬。子欲我為驚夢之犬。而孰知我將為當門之犬乎。__　_
治猺|陳起書|HCJSWXB_RAO_1881|卷八十六兵政十七蠻防上|樵者曰。子之言泛而難識也。吾郴之猺。治之若何。曰勿擾。制之若何。曰去媒。曰有事若何。曰散黨。夫猺甚畏官。故易虐。其氣合。故易聚。有媒孽焉則必動。猺之不與漢通也。種類也。其一呼眾應也。亦種類也。擾之生怨。導之復仇。則漢奸之為矣。夫儲大文原勢。所謂郴隸湖南。則粵之險失也。知宜章之水歸粵。而不知險之所在。居中乃可制外。今乃欲以外制中。不特郴不可屬粵。宜亦不可屬粵。宜章所以據嶺南上游。此湖南控粵形勝也。使宜屬粵。不特上游之形勝失。而湖南之門戶亦失。且橫絕南北者嶺。嶺屬之粵乎。則楚之水。何以為粵之地屬之楚乎。宜又何必屬粵中分之乎。則形勢共。必立二關於摺嶺之巔。是一國三公也。其他建制。皆如此失。而於制猺尤不便。郴五嶺之騎田也。騎田南北半猺。摺嶺高踞其峽。大路橫斷其巢。而黃毛鑑塘大隈等處。亦同摺嶺。立兵以斷峽。使其類不得相通。則救援少而逃遁難。近大路村庄。復嚴守之。使不得由平地過。然後節節攻之。一山不過二三百家。易為力矣。若非斷龍。則數百里之內。山既相通。種類復一。山間往來。兵何從知。有日添日多耳。散者散之。攻者攻之。恩威並用矣。吾聞之疆界之處奸所藏。易避故也。山林之中盜所伏。難稽故也。摺嶺東西皆大山。又當疆界之處。不特制猺宜。治盜宜。禦外侮亦無不宜。_
和林考|黃楙裁|HCJSWXB_RAO_1881|卷八十兵政十一塞防上|和林為有元一代故都。築城鑿池。建立殿廷。非同他處牙帳行宮。轉徙無定者也。而近世諸家紛紛辨論。終不能確指其地。雖博雅如魏默深徐星伯張石洲諸先生。熟悉口外地形。而於和林遺蹟。亦多游移之詞。?緣今時所行之圖本。誤將杭海山移於鄂爾坤河之東。遂致燕郢易位。地望無準矣。故必先知杭海山所在。而後可知和林所在。考一統志。杭海一名杭愛。又名頑靄。元秘史作康孩。皆一音之轉。即古之燕然山。北極出地四十六度。偏西十四度。外蒙古賽音諾顏部游牧置陝西?夏西北二千餘里。其山脈從阿爾泰山二名按台山部金山來。綿絡科布多之西北。折東南為唐努嶺。至錫巴里分為二支。一東北趨俄羅斯楚庫柏興。一東南趨和林為杭海山。杭海譯言橐駝也。山形似之。元史大德五年。叛王海都犯邊。武宗討之。師次杭海。大破其眾。海都敗走西踰金山。又太祖之征乃蠻也。塔陽汗至。自按台營於杭海。帝與大戰。擒之。是知按台杭海諸山。連綿不斷。實和林西北門戶。海都入寇之要道。和林根本重地。祖宗基業。勢在必爭。水道提綱。據康熙內府輿圖。以色棱格河北源所出之山為杭海山頂。以鄂爾坤河南源所出之山為杭海山尾。而齊老圖塔米爾諸水所出之山皆杭海頂。南行之阜近圖。乃移杭海山於鄂爾坤河之右。則在和林故都之東矣。海都大德五年之寇。和林尚未被兵。不應寇從西來。而康里脫脫哈贊赤諸軍之逆戰者反東出。有是理乎。海都豈能飛越和林而過。據至鄂爾坤河之東乎。邱道人長春西遊記云。辛巳年元太祖十六年。宋?宗嘉定十四年。金宣宗興定五年。六月二十八日。泊窩里朵之東窩里朵。漢語行宮也。奉皇后旨請師度河。其水東北流。瀰漫沒軸。入營。駐東南岸。其車輿亭帳。望之儼然。古之大單于未有若此之盛者也。沈君垚釋曰。元史地理志。太祖十五年。建都和林。按是年太祖征西域駐蹕也石的石河。即額爾齊斯河駕未中回。安得有建都之事。且太祖所居之見於紀者。六年春帝居怯綠連河。即克魯倫河十一年春。居臚朐河行宮。西遊紀作陸局河。亦克魯倫之異名地。十九年由西域班師。二十年春正月。還行宮。秋七月。崩於隡里川哈老圖之地。本紀不見有和林之名。太宗元年秋八月。諸王百官大會於怯綠連河。曲雕阿蘭之地。以太祖遺詔即皇帝位於庫鐵烏阿剌里。亦不言和林。__二年春。帝與施雷獵於斡兒寒河。即喀魯哈河夏避暑於塔米爾河。始在和林左右。七年春遂城和林。作萬安宮。實始建都於太宗。非由太祖矣。魏默深曰。和林在塔米爾河哈綏河二小水之間。哈綏即元時和林川。以水得名。愚按和林二字。乃係漢文。非蒙古語。太祖之時但建牙於此。即皇后所居之窩里?也。凡行宮所在。概稱窩里?。如西遼之故都。則曰虎思窩里?。在伊烈河之南。太清池之北。距伊犁惠遠城七百餘里。見耶律文正西游錄。__又薩里川哈老圖。薩里為川名。哈老圖即窩里?之轉音。亦以太祖所居故也。至太宗之世。築城建宮。乃被以和林之名。亦為漢文耳。許有壬至正集敕賜興元閣碑文。太祖聖武皇帝之十五年。歲在庚辰。定都和林。太宗皇帝。始建宮闕梵宇。基而未屋。憲宗繼述。歲在丙辰。作大浮屠。覆以樑閣。高三百尺。至正壬午。皇上敕怯怜府同知。今府備鄉普達什理。暨嶺北行中書省右丞。今宣政院使月魯帖木兒。專督重修。賜名曰興元之閣。耶律鑄雙溪醉隱集詩注。和林城。苾伽可汗之故都也。東北七十里。有唐開元壬申御製御書闕特勤碑。又張參議紀行云。過大泊周廣六七十里。水極澂澈。北語謂吾?竭腦兒。今擦汗池一作揭揭察哈。又作伽堅茶寒。自泊之南而西。分道入和林城。相去約百餘里。此皆當時人語。必有可據。?和林之都雖刱自太祖。而和林之名則改於太宗。經營締造數世於茲。世祖定鼎中原。置都元帥府。後改嶺北行中書省。自杭海嶺以北。謙州益蘭州烏蘇撼合納昔吉里等部今俄羅斯所屬葉尼塞多木二司科之地悉隸焉。洎夫順帝北狩。還居故土。終明之世。猶襲汗號。後為準噶爾殘破。部眾流離。宗社邱虛。然遺蹟尚未盡淹。不改和林之稱。今之賽音諾顏部。右翼中前旂游牧之地。俗名喀喇哥朗。在杭海山之東麓。確為元之故都。何得移於塔米爾河哈綏河二水之中間。右翼中右旂。荒曠之區乎。至於元人所稱和林川。即今之鄂爾坤河也。歐陽圭齋高昌偰氏家傳。和林有三水焉。一?城南山東北流。曰斡耳寒河。即喀魯哈一經城西北流。曰和林河。一發西北東流。曰偰輦傑河。即色棱格此語本甚明晰。而程氏同文。以鄂爾坤當斡耳寒河。遂以哈綏河當和林川。沈氏垚則以濟爾馬台為和林河。愈歧愈遠。不知和林河即今之鄂爾坤也。發源杭海山。東流至和林城。西折而北流。曲曲百餘里。轉西北納濟爾馬台塔米爾諸水。又東北與喀魯哈河會。又東北與色棱格河會。三水既合。北流注於麥嘉湖。一作柏哈爾張參議紀行云。和林城北七十里。有大泊。西有小城。亦契丹所築。由城四望。地甚平曠可百里。外皆有山。山之陰多松林。瀕水則青楊叢柳。中即和林川是也。邱道人奉皇后旨請師渡河者。道人始自南而北。所過石河。為鄂爾坤之下流。循河北岸西行。復自北而南。又渡河至窩里?。為鄂爾坤之上源也。_
從軍圖說|管同|HCJSWXB_RAO_1881|卷八十兵政十一塞防上|四川之西。番夷以百數。其大面悍者曰果羅克，其地踞黃河為堡寨。西接昆崙，北通青海。喜游牧而嫻弓馬。綽斯甲諸番。皆而畏之。西藏之僧。實名曰喇嘛。其尊者。號能知來世事。自番夷諸大邦。古所稱三十六國者。其君長率稽首膜拜。聽命惟謹。雖中國亦禮之。藉以?縻異域云。而果羅克獨不之畏。嘉慶十三年。堪布喇嘛者。使其徒達賴入貢。上嘉之。賜黃段珊瑚珠玉等物。歸出關道。果羅克中為所奪。於是天子赫然震怒。特命四川提督豐紳。率師致討。而蕭山漁浦陳君。實以鹽?官從參軍事。於時十月。霜虐風嚴。大漠之間。行千里無一人蹟。眾皆謂異域苦寒。深入非善計。公不聽。君謂兵法攻其無備。出其不意苦寒彼無備時也。力勸諸人從公令。參將沈宗文以阻軍且就戮。君謂宗文嚄唶宿將。宜且貸以收後效。軍既行。君說豐公曰。綽斯甲三雜谷諸番。世與果夷。而能知其道。重撫而收之。彼將致死助我。成功易矣。豐公用其謀。卒以士兵五千入果羅克城。殲擒其眾。番酋大怖。頓首謝罪。率獻所奪喇嘛諸物。請罷兵焉。師還。君乃自述從軍始末。屬善繪者為之圖。是役也。豐公排眾議。成大功。卓然為今之名將矣。君書生也。年少始仕。入戎馬之?。乃能識事變。諳戎情。取助於所。責功於有罪。卒以殲服豪強。揚天威於萬里之外。世皆謂書生不足用。不足用者則有矣。毋亦非所以量如君輩者乎。同竊幸觀君之圖。而樂為海內服官者道君事也。於是乎書。_
故相遺言|李雲麟|HCJSWXB_RAO_1881|卷八十兵政十一塞防上|當光緒紀元之始。海防邊防並急。冬十一月。雲麟奉命仍赴西陲軍營。進謁故相國文文忠公。文忠曰。方今建議諸臣。多因海防吃重。請暫停西陲用兵。畫關而守。廷論疑之。余曾因會議時排眾議之不決者。力主進勦。幸蒙俞允。因有督師西陲之命。前此所以力爭者我朝疆域。與明代不同。明代邊外皆敵國。故可畫關而守。今則內外蒙古皆臣僕。倘西寇數年不勦。養成強大。無論壞關而入。陝甘內地皆震。即駛入北路。蒙古諸部落。皆將叩關內徙。則京師之肩背壞。彼時海防益急。兩面受敵。何以禦之。此次以陝甘百戰之師。簡銳出關。破未經大敵之寇。烏魯木齊轄境。不難指日肅清。但海內帑藏空虛。元氣未復。陝甘地方凋敝。降眾未安。根本不固。烏桓既克之後。宜趕緊收束。乘得勝之威。將南八城及北路之地。酌量分封。眾建而少其力。以烏桓為重鎮。居中控制。南鈐回部。北撫蒙古。借以備禦英俄。實為邊疆久遠之計。汝具以此意代達。慎勿因好大喜功。鋪張過當。致墮前功。失此次用兵之本意也。_
論伊犁|李雲麟|HCJSWXB_RAO_1881|卷八十兵政十一塞防上|近年來俄人日以交收伊犁為要挾之具。今之論者。或慮其重索兵費。或慮其要挾通商各?滯礙難行。誠不為無見。然卒以不得伊犁為憂。收回伊犁為喜。此大不然。其故何歟。俄人賦性惟利是圖。居心似信實詐。然其遇事也善籌大局。於地理尤精詳。雲麟查其近日舉動。復以往事證之。竊有以知其心矣。伊犁九城縱橫相連。東西不逾二百里。大城居其中。今該國將大城巴彥岱霍爾果斯三城房屋俱平毀。清水河塔爾奇綏定三城俱付漢回居住。蘆草溝城盤子俱棄置。而專於大城東南九十里之金頂寺及固爾札兩處。拆各城材木營?市廛。橫?幾二十里。用費以數百萬計。不知者疑其不營西北轉營東南為失計。殊不知俄人得此八年之久。歲入數十萬。豈肯輕棄。日日籌畫。豈無定見。?欲外假交收之名以示惠。而使我終不能居也。伊塔兩城卡倫形勢。前已?明。交收事無論一時難辦。即幸而得之。彈丸之地。四面受敵。何以居守。要而論之。今日朝廷若不憚敗約。以兵力攻取伊犁。在所不言。若重開邊釁。得伊犁於俄人之手。則其患有五。各城所遺精銳。漢回三千餘人。抵死不降。日後須隨地分歸俄國為之爪牙。一也。纏頭哈薩克等眾。均經助逆。未受懲創。分處內外。終多反覆。二也。膏腴之地。僅存東北一隅。各旗人眾。無以自容。三也。城池平毀。急難修復。四也。俄人既環其西。又?其東。五也。有此五患。重兵一撤。傾覆立見。而議通商。償兵費。分疆定界等事。有無滯。尚不與焉。_
論邊防|李雲麟|HCJSWXB_RAO_1881|卷八十兵政十一塞防上|中國西北諸城與俄國相鄰。歷有年所。自咸同以來。邊事日棘。其故何也。我朝之治西陲。務在寬大。俄國務在苛覈。何以見之。駐防旗綠營兵。以至各項蒙古屬中國者。輕重俱有額餉。而彼則徵丁稅。纏頭哈薩克布魯特。中國俱無所征。彼亦征丁稅是矣。乃中國近日邊事。反不如彼。豈果寬大不如苛覈歟。雲麟嘗經歷彼我交界地方。詳求原委。我雖寬大。其弊流於縱弛。縱弛。既久。綱維頹敗。百廢不舉。故諸亂生。彼雖苛覈。而法度謹嚴。又其長在見可而進。知難即退。故能乘我之間。蹈我之虛。即如近來中國用兵。楚軍歲耗八九百萬。而金軍嵩武軍伊塔巴哈四城協餉尚不在內。約計歲需千一百餘萬。用兵三年。已耗餉三千數百萬。關門以外。現屯征兵六七萬人。詳查彼國邊界防兵不過數千。既無如此多兵。亦未耗如此巨餉。何其勢轉勝於我。?中國現在舉辦西陲兵事。弊在外強中乾。為今之計。宜收歛不宜外馳。何謂外馳。如烏桓不能守。而務取伊犁。由北不能固。而從事南疆是也。何謂收斂。則前所言撙節歸併之說是也。?欲圖日後之自強。當先圖目前之自立。若再不培根柢。而徒為荒遠之謀。不但無成。患且立致。譬如久病之人。元氣未復。宜調其飲食。培其榮衛。若令升高逾遠。開弓躍馬。倘致顛踣。將有不堪復救者矣。_
騰越邊徼|黃楙裁|HCJSWXB_RAO_1881|卷八十兵政十一塞防上|騰越當西南極邊。為滇省門戶路。通緬甸。界連野番。向設八關九隘。駐防上練以資控馭。承平日久。邊備廢弛。昔時緬甸貢道。由虎踞關而入。經猛卯隴川以達於南甸。近十數年。因輪舶直抵新街。於是商賈往來。皆趨於北道。由騰城西南行。經南甸干崖盞達三宣撫司。四程至蠻允。過此即化外野人境。非大眾結伴不敢行。其間有三路。下為河邊路。中為石梯路。上為火炎山路。下路較為近捷。然不若上路柴草方便也。約行三四日至蠻慕。入緬國界。又舟行一日至新街。該處土民數百家。漢人亦有三四百。緬國設蘊几一員。英國設領事一員。洋兵三十名。進口之貨。以棉花為大宗。騾馬駝載。露宿野棲。最為辛苦。野番出沒無常。往往攔路要索。肆行劫掠。竊觀野番散處山谷。每寨十餘家或數十家不等。較之藏地人?猶為稠密。且多勤力耕作。但未有酋長。不相統屬。英人每以重賂要結野番。併遣教士深入山寨。前數年曾在新街招募野番擺夷多人。安置海濱山?。開墾荒地。又印度東境之亞山。本係貉貐野人之族。英人新闢其地。種茶[栽](裁)桑。日漸富庶。其間有一?之路。可通孟養而達騰越徼外。前明時置寶井於孟養。故設銅壁巨石萬仞諸關。皆通寶井之道也。其迤北之茶山麻里。從前本有土司。後為野人所逐。按之輿圖。大金沙江以東。路江以西。江卡以南。騰越以北。中間廣袤二千里。重岡疊巘。悉為野番。人?罕到。西人嘗欲開通其境。不但琥珀象牙霞璽翡翠玉石百寶產於其中。且多五金礦藏焉。方金緬國孱弱。?非昔比。沿海精華繁盛之區。被英人蠶食殆盡。輪船上駛於新街。操其利權。公使駐?於瓦城。遇事掣肘。新王嗣位以來。彼此尤多齟齬。不久必起兵端。我中華疆圉攸關。似宜先事籌備。規復關隘。招撫野番。不致為他人所用。亦免擾我行旅。可否將南甸營都司移駐蠻允。其野人山二百餘里。添設塘汛數處。以資保護。又海伯江源遠流長。自干崖以下。地勢平陽。水寬至數十百丈不等。至新街會合於大金沙江。惟有淺灘處數。若稍加疏濬。即可通行舟楫。不惟平時商賈甚便。一旦邊徼有變。轉餉甚易。元代征緬。亦以舟師制勝。順流而下。有建瓴之勢。往歲英人滋事。甚恐中華約會緬人進攻印度之地也。_
上壽陽師相書|王錫振|HCJSWXB_RAO_1881|卷八十四兵政十五海防中|日進見。蒙垂詢軍事諄然。並諭以所言?縷。及或未盡之處條列以陳。連日邸抄。竊見武昌漢陽又相繼陷。憤切於中。竊以身從行役。將及兩載。而賊未平。逆燄鴟張。一至此極。當賽帥長沙被逮之日。嘗自忿恨。擬請留營。以為身在行間。不能破賊。雖自卑微。莫能比數。分死軍中。不欲靦顏歸也。獨先世祖父單傳。及振之身而未有後。每於軍中瘁病之餘。一念及此。恒自惴惴。未能輒忘。以是隱忍。纍然而歸。自維譾劣。忝居門下。夙邀知遇。踰於泛常。出佐粵軍。心與事違。又復尺寸未能自樹。狼狽而歸。幸蒙寬優。不棄鄙夷。轉復殷然加之諮度。此宜何如。感激披瀝。以靳得當於百一者。顧當時事之艱。竊恐一二所陳。未必能遂有所裨益。誼不獲已。謹即素所見聞。作為軍中忌宜。及防堵之要八條。詮次不文。書寫麤率。唯有以採擇而教誨之。幸甚。　一我軍忌多戰與急戰。夫兵勇及賊。坐視賊之營築。甚至任其從容他竄。此情形之尤堪痛恨者也。然使兵一及賊。貿然與戰。未有謀算。鮮得利者。甚且傷亡日多。則軍心餒而賊氣轉張矣。當賊守備方堅。我軍奉令。肉薄先登。此皆吾軍之英。千百之中。或數人。或數十人。一有損折。其餘更怯而不前矣。唯　朝廷寬為督責。專其機權於將帥。將帥慎為謀畫。養其精銳於士卒。不務計期浪戰。報勝以塞責。不事?期督戰。徼?以成功。當茲武備久弛。平時未嘗訓練。亦必臨事加之簡閱。使將卒?相講求於坐作進退之方。務使吾軍出戰。人人皆知其所以然。耳目膽識。自然齊一。大謀既定。同力同心。斯一戰而大功可成。即不然。而一戰有一戰之利。我軍自化怯而為勇矣。　一我軍宜審機。事不當其可。而勉強用力。希圖意外之獲。非徒無益。而又有損。如前此圍賊永安。及賊據長沙城外之時。逐日攻剿。非但無所?戮。即有?戮。亦豈能得其要領哉。此等時其用命者。不能有功。賞不勝賞。不賞則人不鼓舞。其不用命者。亦未嘗貽誤。誅不勝誅。不誅則人不畏懾。軍令日褻。軍威且日弛矣。古東甯鄉之竄。我軍不能併力擊之。以平日既疲於屢戰。臨事又不能踴躍用命也。賊據地善守。未易攻奪。唯向不死踞一地。即踞亦不過委之其地土匪。此易與耳。雖武漢雄都。意賊猶將顧而之佗。　朝廷責成當事。必籌一如何能了此事之策。以待可乘之機。或其隙而攻之。或因走而擊之。或困之於檻?之中。而使之不復能出。平時聽其從容布置。臨事則如雷霆風雨。禁止令行。縱一為之不成。及於再三。有不破賊者邪。　一我兵宜策應。賊不輕出戰。每出必有包抄埋伏。我軍則各營統計若干。按成出隊若干。出則均出。其不出者。則真不出者矣。賊覘我之虛實。一目瞭然。當其分隊。互相抵拒。彼之包抄埋伏一出。則我無有策應之者。即於各隊調度策應。其氣先奪。其勢已挫矣。宜於出戰之時。我軍簡齊精銳。預備策應。斷不可以全軍一出而盡。至於進攻賊巢。及賊竄時。追勦截擊。尤須預為策應之軍。先期探確徑途。申明期約。如賊竄所必由之路。預為伏兵數處。俟其賊首及其輜重婦女。乘輿張?。從容而過。急擊勿失。乃可有功。第此等兵。尤須平時擇出勁旅。陰以生死結之。又以勇略將領統習。而後臨時乃可指揮如意。所謂大將軍必有私人者也。或一戰而成功。或數戰而後能成功。其兵可勝亦復可敗。賊即兇橫。及遇數伏。未有不亡魂喪膽。迷罔失勢者。古善用兵。莫不以此。賊至此時。驕肆極矣。用之儻其時邪。__一我兵宜合謀。全軍將士。唯大帥能陶冶而調劑之。臨事密謀。大帥運之一心。復與?僚謀之。與諸將領謀之。?與全軍兵勇謀之。使自偏裨以至?養。皆出其心思聞見。以相參合。而帥心所運。則又有一軍所不能悉喻者。或與其親任一二人密籌。至將卒之所有事。則務使人各能明其所以然。軍前將領。向提督威望冠一軍。乃軍門自言少時。隨楊忠武麾下。忠武賞其誠樸勇?。而歎其不知將略。大抵猶是勇而寡謀耳。其次如總兵和春當祿秦定三。副將鄧紹良瞿騰龍。?游以下至千把韓世禧。米興朝。朱占鰲。金玉貴。張國樑。傅振邦等。皆將材也。總兵和春。實於諸將為優。為其差有識耳。軍門亦首稱之。張國樑本出投誠。亦能用譎。唯賊之兇狡。似猶非數人智勇所能勝者。且運謀必在帥心。然後全軍可得指臂之效。長沙易帥。徐宮保與陶軍門皆欲圍定後勦。所見適同。惜圍?未成。而賊竟已窺之。復竄長沙。賊竄必由甯鄉。夫人皆能知之。而竟未能設伏要擊。此賊合未亡也。粵盜如毛維羅鏡賊淩十八股亦屬會匪。伎倆情形。略與此賊相似。徐葉二公。亦以圍勦平之。聞羅鏡合圍數月。至賊糧盡。俾以稗子充饑。我軍猶未進攻。比賊窮急出撲數次。均被擊回。然後探由一路三次進躡而後成功。徐公軍令頗嚴。當此在事文武。奉其教令唯謹。葉公繼事。亦能用其成畫。不妄更張。而持之益堅。此其謀之所以成也。洪逆之黨較大於裹逆。然當在永安道州時。剿之之法。亦莫有善於此者。惜當時賊踞皆能得地。我軍長圍。人力有未足。長沙地勢可圖。人力亦已足用。稍一遷延。賊又兔脫。要皆誤於為謀之不早也。不意長沙復竄。一陷巴岳。再陷漢陽武昌。兇燄遂如此大張也。據地更大。裹脅必更多。圍勦之法。非復從前之可比矣。非易一地而困之。則及其再竄。而預謀伏擊。語曰。好謀而成。是在軍前之主其事者而已。_
密陳夷務疏節錄|殷兆鏞|HCJSWXB_RAO_1881|卷八十四兵政十五海防中|奏為謹獻芻蕘。請以　祖宗成法為重。先安內而後攘外。民心既強。國威自振。仰祈採擇事。竊惟今日國事之最切。莫如洋務海防之一端。議戰議守。議撫議防。至不一矣。而二三十年以來。卒無定論。古人云。知己知彼。百戰百勝。正不必論我之制彼如何。當先察彼之勝我安在。近人之羡慕而悚息於西洋者。一曰富。二曰強。所謂富者。各處洋面占據馬頭。歲入之款。倍於中華而已。所謂強者船堅?利。新式火器。層出不窮而已。至於其所以致富所以致強之道。無有能揣其本而探其源者。縱有其船有其?。而駕駛開放之技藝不如也。堅忍勇鷙之人心不如也。如山不動之號令不如也。則與無船無?又何異哉。試以最近之事較之。我　大清國龍興東土。以騎射為絕技。當時與明人交戰。明人有鳥鎗大?。而我則無之。與今日我之鎗?不敵西洋情形相類。然明人有鎗有?。往往不及施放。而我之勁弓怒馬。已至其前。明兵率棄鎗?以逃。其故無他。人心一齊一不齊。士氣一勇一不勇之別耳。固不在有器無器也。前年普魯士與法郎西相?。法國之旱隊鎗?。冠於泰西。千百年來。為雄無敵。普魯士乃褊小之國。徒以君明臣良。蓄謀歲久。殫精竭智。上下一心。遂使法郎西火器諸技。失其所恃。而為普所挫敗。是西人與西人交戰。所用輪船鎗?。兩俱精良。惟以人心之整齊渙散分勝負。中土日習火器。即事事盡其巧妙。亦不過與法郎西之?船相等極矣。使不先求鼓勵兵心。整飭刑政。設有如普魯士之強銳無前者。我能不為所挫乎。故以前明之有火器。與　國初之無火器言之。則有者敗而無者勝。以普法二國言之。以火器著名者敗。而火器未著名者勝。然則其所以必敗所以必勝者。當以兵心之勇怯為優劣。而器之有無利鈍實為第二義。灼然可矣。以中土十八省。分南北兩途。南人工於文詞。精於書寫。北人往往不及焉。乃北人祇效南人之筆硯精良。紙墨華美。而不能於幼小之年。耳濡目染。如南人之勤學。無益也。北人習於弓馬。善於馳騁。南人亦不及焉。乃南人之效北人。但購其名馬高車勁弓健矢。而不能如北人手足胼胝。耐習勞苦。無益也。以同一中華之人。南北異宜。尚不能事事相師。反客為主。乃一旦欲強開天闢地以來。數萬年之人心風俗。驅迫之以效法西洋。雖以漢武秦始之威。其不能有尺寸之效亦明矣。臣愚竊謂目下中華之於東西洋情勢。有無足慮者三不易學步者三。大有可為者三。敢為　聖明詳陳之。按泰西大小各國。以數十計。而不能統於一尊。最大者為俄為英為法為米。而普魯士後出。亦頡頏其間。與中土從前之戰國絕相似。互相聯絡。互相猜忌。更互相防維。故歷次條約中。必云如後有施恩之處。各國一律均沾。其牽制鈐索之隱情。大可概見。斷不能一國獨啟兵端。使我駕駛得宜。操縱有法。則彼且為我用。使為鷸蚌可也。使為冰炭可也。即或不然。亦必有此疏而彼尚親。一違而眾不合。斷不致各國同時?裂。與我為難。此無足深慮者一也。__西人雖勇於戰事。而興兵則甚慎甚難。必一國中君臣紳商。詢謀僉同。且籌有巨餉。方肯命將。即如道光二十年。洋兵初來。正林則徐為兩廣總督。威名最著。遂不敢遽犯廣東。特乘浙江之隙。及占據定海。大可接踵內犯。乃仍向天津訴?。次年二月。奕山在廣東議和。給予六百萬。已可罷兵。苟非裕謙剝皮為?于?波。則江?二千一百萬。斷不致如此之甚也。咸豐六年。葉名琛與之爭執入城一事。輾轉年餘。始將省城攻陷。迨僧格林沁在天津擊沈洋船一隻。法國急於報仇矣。至下年春。命上海道吳煦令商人與之講解。只給兵費二百萬。一切仍照戊午原議。其各兵即可撤回。乃端華肅順拒之於內。何桂清薛煥拒之於外。洋人無可如何。始大隊北上。其時洋兵?聚上海。載來戰馬二萬匹。在洋涇濱游牧。中國共見共聞。正髮逆迭陷蘇常。使洋人乘利逐便。翻然改圖。以攻天津之兵。先據杭湖。為賊前驅。則固唾手可得耳。而西人未奉君命。不敢為也。以洋人前後數年情節度之。其善戰而不輕於決戰。實已昭昭然矣。華軍雖不能與之海上交鋒。若陸路鏖兵。則洋人自揣。亦無必勝之券。且我之兵勇。謂募可以不窮。彼則來者只有此數。全仗潮勇漢奸為之前隊而已。此無足深慮者二也。洋商自十三口通市以來。其在中國購房屋長子孫已二三十年。戀土情深。惟利是急。一有變故。其數千萬資財產業。皆付蕩然。故前數年屢次為中土勦賊。非其向化之獨真。乃其自謀之更切。苟非萬分怨恨。豈肯自害其羽毛。上年東洋無故饒舌。在京威公使尚出而排解。其不願通商各口岸攪擾。為池魚之憂。亦確鑿可證矣。雖東洋人心。險詐叵測。與西洋人不同。不可不為之備。然通商各口岸有西洋人貿易在。斷不令其獨力鴟張。此無足深慮者三也。西人兵法最嚴。而養之最厚。其兵餉多於中華數倍。雖一隊千人十死八九。其一二成尚且直前不退。每船數百人。終日寂然無聲。所派在船分段巡查者。持鎗往來。足無停趾。不但無故無一登岸者。即在船亦無酣嬉高臥之人。鎗?器械繩索什物。不惜厚費。必新必堅。終日淬勵。如待敵至。即?子之光滑。亦如毬如鏡。大小合膛。加以規算測量。故其?能命中致遠。無堅不摧。雖王子貴人。一經入伍。與齊民等。凡勞苦蠢笨事。皆習為之。桅高數丈。緣索以登。必行走如飛。盡各兵之所能。方為水師提督。行伍之中。從無一官一兵可以倖進。此法律之精嚴。中國不易學者一也。西酋奉命出疆。為全權大臣者。行止皆可自?。其督兵時。臨陣作何開仗。每於未定計之先。廣諮博訪。必集眾人所見。擇善而從。雖走卒末僚。皆可預議。及既定策之後。即王公貴人。不能搖撼。一切無知浮議。更屏而不顧。故下情無不上達。而善策不能中撓。敵之山川形勢。兵將強弱多寡。城郭之遠近平險。必先斯偵探確實。宣示各兵。皆能胸中了了。更各授以地圖。臨時再三申誡。合眾心為一心。操有勝算。方肯舉動。從無孟浪從事之時。此用兵之詳慎。中國不易學者二也。西洋舊制。除臨陣死亡無論外。凡所獲之囚。傷者醫之。死者殮之。生者養之。絕無摧辱凌虐之事。兩兵相交。使命往來。不加梗阻。一?白旂。立即止仗。不得無故傷害。逐日戰事。准局外士人。隨時紀載。無所為諱飾。為將之勝敗。苟布置實非其罪。為眾論所稱者。各國皆可錄用。如現在法國麥馬韓之類。此待將之寬厚。中國不易學者三也。有此三長。故其人心精力果。敗少勝多。兼之船堅?利。始克收其奇效。否則孟子所謂兵革非不堅利也。委而去之而已。兵將法律之精且嚴者。其本也。輪船火?之利且速者。其末也。有本而無末。雖強弩不能穿魯縞矣。談洋務者。於西人之根本長技。獨不一深長思之。何哉。__　夫中土之於西洋。未必百事不如。亦未必百事皆勝。其間人情風俗。各有所長。而天理所存。則無二致。今人但知西人處處恃強。處處恃勢。而不知平時優?其民。信使其軍。仍不能逃出中土聖賢之大道至理。且舉措之間。時有一二暗合者。此其所以強也。世人皆以西洋為智。而臣獨以西洋為愚。惟其愚也。故用心能專。製器能利。而中土之聰明。十倍過之。其不專不精處。則皆聰明誤之也。世人皆以西洋為譎。而臣獨以西洋為[騃](駭)。惟其[騃](駭)也。故政令嚴肅。軍律整齊。而中土之圓融。亦十倍過之。其不整不肅。則又圓融誤之也。今欲與之角逐。求其富強之效。必先探其富強之源。究竟各國得力之實際。乃由軍民一心。法令嚴整乎。抑僅在於船?猛烈。所向無前乎。苟能執其兩端而詳辨之。則朝廷之上。整紀飭綱。發號施令。孰先孰後。孰緩孰急之次第。自有主持。而不眩於道謀築室矣。__　夫洋人之擅長在海。戰爭在此。謀利亦在此。國初鄭成功竊據臺灣。　聖祖仁皇帝移沿海之民三十里以避之。鄭氏遂為我困。此即不與爭海之效也。此時誠棄海之利害與洋人。而但恃陸路兵民之心以勝之。彼必技無所施矣。溯自道光庚子起。至今三十年。內地與洋人交鋒。惟廣東三元里義民八十三村及臺灣各社兩次大創之。皆不恃鎗?之猛。而但恃人心之堅。前者已死。後者再進洋人之利器。竟亦不能致力。從前捻匪盛時。各省各縣築圩。其圩不過秀才監生。乃一發號施令。數十圩中。百萬人皆能為之效死。如果沿海地方官。皆能如圩長之恩信及人。則平日之民。皆臨事之兵。雖一呼而數千萬皆集矣。船?乃呆物。待人用之而靈。民心兵心乃活物。激之可以必死。其間優劣。天壤相判矣。先選沿海之督撫。再選沿海之州縣。如身之使臂。臂之使指。上下聯絡。萬眾一心。中土有船有?。固足以取勝外洋。即無船無?。亦必卓然有恃而無恐。與其費二三千萬。買非人不行之船?。何如只用一千萬。或?釐捐。或墾荒產。即可收沿海萬里之人心乎。夫天下之大。兵刑錢穀之煩。邊府海防之重。一一綜核其名實。振作而有為。使各直省中無一民不安其生。無一官敢曠其職。節無益之費。以薄斂於民間。求有用之才。各專以要任。船?固不必廢而不講。但不專恃船?以自強。兵將要在練之使精。更當求其兵將之敢死。將見薄海內外。同仇敵愾。眾志成城。國勢蒸蒸日上。外洋之人。各有耳目。自然既敬且畏。不敢妄求。其辦洋務之大臣。恪守條約。以恩信結之。斷不致有無端要挾欺蔑之事。再歷一二十年。我　皇上春秋日富。英明神武。上荷天心眷佑。機會方來。亦如乾隆朝準夷故事。定可復數世之仇。洩敷天之憤。目前固不必急急速求奇效。徒亂人心。製器則畫虎不成。臨陣則羊鶴不舞。以舉棋不定累　廟算。以狼狽相倚啟外疑。竭千百萬小民之脂膏。購東西洋唾餘之船?。有百損而無一益。此天下士庶紳耆所異口同聲而無敢上訴者。臣不勝愚戇急迫之至。謹冒死上陳。伏乞　聖明垂鑒。天下幸甚。人民幸甚。_
征夷船進口硝磺稅銀議|胡興仁|HCJSWXB_RAO_1881|卷八十四兵政十五海防中|道光二十三年閏七月初七日邸報。　　欽差兩江總督耆英等。在廣東附片具奏。征收夷船進口硝磺稅銀一摺。據稱各國洋船壓舵之鹹沙。可以煎濾成硝。因例無免稅明文。各國夷商均在外洋私售。無賴匪徒即指為違禁貨物。查挐生事。議嗣後每硝一擔。征收三錢。其出口硝磺。仍應嚴禁等語。查鹹沙難免回潮。以之壓舵。似非淡沙石塊之比。難保不損壞船板。即可煎濾成硝。在夷船進口之時。尚是鹹沙。並非硝磺。亦未便以未成硝之沙責其納稅。且鹹沙煎硝。向在何處地面。若係由該國煎成。在外洋私售。則直謂之硝磺。不得謂之鹹沙。若到內地始煎。則何以又在外洋私售。如鹹沙可以成硝。則是濱海之地。無處非硝。又何需乎內地之硝磺。不需內地之硝磺。則向來硝磺出洋之禁。何以立法綦嚴。今既明立章程。征進口之硝稅。則硝在船中。是出是入。礙難分辨。竊恐以進口二字。朦混影射。名為征鹹沙進口之稅。實以弛硝磺出洋之禁。其弊不可勝言。自來內地奸商私販硝磺。非賣與洋盜。即賣與外夷。從不聞外洋有硝載入內地。是以例無完稅明文。如果海岸之鹹沙皆可成硝。則奸商雖為漁利起見。亦有身家。既無重利可圖。何必冒險私販。此議一行。是向負私販之名。今遵公販之例。以未成硝之沙科稅。有硝之名。無硝之實。殊非體恤外夷之道。洋船瞬息千里。守口員弁。果能一一稽查。保無有出洋之船。夾帶硝磺者乎。既明收進口之稅。則難禁出洋之硝。所得不償所失。流弊正自無窮。若有意俯就外夷。則是授人以柄。釀禍無涯。向止粵東一省。今則福州?門。甯波。上海一律照辦。從此外夷之硝磺不可勝用矣。彼有所嬴。則此有所絀。　國家收稅無幾。受患實深。厝火積薪。當防其漸。_
會商驅堵夷船?|胡興仁|HCJSWXB_RAO_1881|卷八十四兵政十五海防中|竊潮漳兩郡海口緊連。必需畫一辦理。庶可防奸杜弊。某奉閩督飭赴詔安。就近與某會商。兩省如何一律防堵。妥議章程。星飛馳?等因。某即於二十日行抵黃岡。會同南澳鎮暨某悉心妥議。本月初三四等日。先後駛至布袋澳。夷船八隻。均於十三四等日。駕出西南洋面而去。現在並無停泊。惟是夷船詭譎。現雖深知畏懾。恐盤桓有所希冀。不可不先事預防。布置防堵。某等熟思籌議。竊以夷船之往來。恃有奸民之勾結。欲杜銷售接濟之源。宜籌堅壁清野之法。果合沿海居民。知禁物之賈禍。則懷利之心必輕。加以哨船之?堵。地方營縣之稽查。有犯必懲。無奸不摘。該夷無所貪圖。庶幾鴉片可絕。某等同赴粵轄之柘林樟林南澳。及閩轄之銅山懸鐘布袋澳等處。周詳審視。除柘林各海口向有?船。惟布袋澳等處。因銅山營配緝兵少。難以兼顧。擬添設?船卡房。水陸兼堵。商船一項。現奉粵督鄧星使林。於帆面寫明姓名牌甲。加以海關之盤驗。自易稽查。而沿海漁船接濟。是其慣技。尤應行保甲之法。使之互相牽制。謹酌擬四條。兩省一律辦理。是否有當。理合會銜?請立案。批示飭遵。實為公便。__一潮郡漳郡各海口。應隨時隨地雇覓漁船。由地方官揀派丁役探查。一聞?船傳報有夷船駛來。即告知澳甲。速報該營地方官丁役前往。一面知會陸營。在岸防守。以杜接濟銷售等弊。俟夷船駛去。即將丁役撤回。以免虛縻且杜他弊。__一商船出口入口。雖由地方官給照。向不派役稽查。惟海關收稅。向於各隘口派有委員家丁。即於稽查漏稅之人。順查違禁之弊。勢甚便而不擾。如閩省漳浦之舊鎮。雲霄之石蛇尾。詔安之銅山懸鐘。以及海澄潮陽。均有海關委員守查。應責成出具查過商船若干。並無夾帶禁物甘結。按月申報。__一夷船駛出內港。難保無通夷奸民。借捕魚為名。銷售接濟。應編查水保甲。責令澳甲船行造冊送縣。給牌張掛。如有通夷私販等弊。總甲知而不舉。除將本船查封挐究外。仍科總甲互甲之罪。__一閩省銅山懸鐘緊接南澳。直通澳門。與粵省及饒平澄海水陸連界。雖水急不能停泊。而寄錠亦宜防維。南澳有兵防守。布袋澳係銅山兼轄。銅山出洋兵一百六十名。洋面太寬。難以兼顧。應請於布袋澳洋面添設小?船四隻。每隻撥兵十二名。每兵月給口糧九錢。每月應給銀四十三兩二錢。查水師提標額設隨行出洋兵四百名內。可否籌撥四十八名所需口。或在各營標燂洗截曠項下支銷。濱岸添造卡房二間。俟有夷船停泊。由陸營派撥兵二十名住卡稽查。夷船去後。即令歸伍。毋庸常川住卡。即不必另設口糧。_
臺北擬建一府三縣摺|沈葆楨|HCJSWXB_RAO_1881|卷八十四兵政十五海防中|奏為臺北口岸四通、荒壤日闢、外防內治、政令難周、擬建府治、統轄一廳三縣、以便控馭而固地方、恭摺仰祈　　聖鑒事、竊惟臺灣始不過海外荒島耳、自康熙年間收入版圖、乃設府治、領臺灣鳳山諸羅三縣、諸羅即今之嘉義、嘉義以[北](此)未設官也、郡南北各一百餘里、控制綽乎有餘、厥後北壤漸闢、雍正元年拓彰化一縣、並設淡水同知、主北路捕務、與彰化知縣同城、?明知非一縣政令之所能周、特以創建城池、籌費維艱、姑權宜從事焉已耳、雍正九年、割大甲以北刑名錢穀諸務、歸淡水同知改治竹塹、自大甲溪起、至三貂嶺下之遠望坑止、計地三百四十五里有奇、嘉慶十五年、復以遠望坑迆北而東、至蘇澳止、計地一百三十里、設噶瑪蘭通判、則人事隨天時地利為轉移、欲因陋就簡而不可復得矣、然由噶瑪蘭上扺郡城、十三日始達、由淡水上抵郡城、亦七日始達、而政令皆統於臺灣府、當淡水設廳之初、不特淡水三貂等處、榛莽四塞、即淡南各社、亦土曠人稀、今則村社昆連、荒埔日闢、舊志稱東西相距僅[十](平)有七里、今則或五六十里、或七八十里不等、蘭廳建治以後、由三貂嶺繞至遠望坑、復增地數十里有奇、其土壤之日闢不同有如此者、臺北海岸前僅八里坌一口、來?社船、不過數隻、其餘乂港支河、僅堪漁捕、今則八里坌淤塞、新添各港口、曰大安、曰後?、曰香山、曰滬尾、曰雞籠、而雞籠滬尾港門宏敞、舟楫尤多、年來夾板輪船、帆檣林立、洋樓客棧、闤闠喧囂、其口岸之歧出不同有如此者、前者臺北幅雖廣、新墾之地土著既少、流寓亦稀、百餘年來、休養生息、前年統計戶口、除噶瑪蘭外、已四十二萬有奇、近與各國通商、華洋雜處、睚?之怨、即啟釁端、而八里坌一帶、從教者漸多、防範稽查、尤非易易、其民人之生聚不同有如此者、臺地所產、以靛煤茶葉樟腦為大宗、而皆出於淡北、比年荒山窮谷、栽種愈盛、開采愈繁、洋船盤運、客民叢集、風氣浮動、嗜好互殊、淡南大甲一帶、與彰化[毘](昆)連、習尤獷悍、同知半年駐竹塹衙門、半年駐艋舺公所、相去百二十里、因奔馳而曠廢、勢所必然、?由竹塹而南至大甲尚百餘里、由艋舺而北至滬尾雞籠尚各數十里、命盜等案、層見迭出、??方急北轅、旋憂南顧、分身無術、枝節橫生、公事之積壓、巨案之諱飾、均所不免、督撫知其缺之難、必擇循吏能吏以膺是選、而到任後、??賢聲頓減、不副所望、則地為之也、其駕馭之難周又有如此者、淡蘭文風、為全臺之冠、乃歲科童試、廳考時淡屬六七百人、蘭屬四五百人、而赴道考者不及三分之一、無非路途險遠、寒士難於資斧、裹足不前、而詞訟一端、則四民均受其害、刁健者詞窮而遁、捏情控府、一奉准提、累月窮年、被誣者縱昭雪有期、家已為之破、矯其弊者、因噎廢食、概不准提、則廳案為胥吏所把持、便無可控訴、而械?之?、萌?乎其中、至徒流以上罪名、定讞後解郡勘轉、需費繁多、淹滯歲月、賠累不貲、則消弭不得不巧、官苦之、民尤苦之、其政教之難齊又有如此者、所以前者臺灣道夏獻綸、有改淡水同知為直隸州、改噶瑪蘭為知縣、添一縣於竹塹之請、臣鶴年臣凱泰等、正飭議試辦、臺事族起、因之暫停、臺南騷動之時、即有潛窺臺北之患、經夏獻綸馳往該處、預拔機牙、狡謀乃息、海防洋務、瞬息萬變、恐州牧尚不足以當之、__?去年以來、自噶瑪蘭之蘇澳起、經提臣羅大春撫番開路、至新城二百里有奇、至秀姑巒又百里有奇、倘山前之布置、尚未周詳、則山後之經營、何從藉手、故就今日臺北之形勢策之、非區三縣而分治之、則無以專其責成、非設知府以統轄之、則無以挈其綱領、伏查艋舺當雞籠龜崙兩大山之間、沃壤平原、兩溪環抱、村落衢市、蔚成大觀、西至海口三十里、直達八里坌滬尾兩口、並有觀音山大屯山以為屏障、且與省城五虎門遙對、非特淡蘭扼要之區、實全臺北門之管、擬於該處創建府治、名之曰臺北府、自彰化以北、直達後山、胥歸控制、仍隸於臺灣兵備道、其附府一縣、南劃中櫪以上、至頭重溪為界、計五十里而遙、北劃遠望坑為界、計一百二十五里而近、東西相距五六十里不等、方圍折算百里有餘、擬名之曰淡水縣、自頭重溪以南、至彰化界之大甲溪止、南北相距百五十里、其間之竹塹、即淡水廳舊治也、擬裁淡水同知、改設一縣、名之曰新竹縣、自遠望坑迆北而東、仍噶瑪蘭廳之舊治疆域、擬設一縣、名之曰宜蘭縣、惟雞籠一區、以建縣治、則其地不足、而通商以後、竟成都會、且煤務方興、未投之民四集、海防既重、訟事尤繁、該處向未設官、亦非佐雜微員所能鎮壓、若事事受成於艋舺、則又官與民交困、應請改噶瑪蘭通判為臺北府分防通判、移駐雞籠以治之、臣等為外防內治、因時制宜起見、是否有當伏懇　天恩飭部議覆、俾有遵循、其建設城署、清查田賦、及教佐營汛、應裁應改應增、容俟奉　旨允准後、再由臺灣道議詳核奏、期臻周密、至蘇澳以至歧萊、現恃營堡為固、將來田畝開墾、商民輻輳、應否設官、容臣等隨時察看情形、請　旨定奪、謹先將臺北議建府縣緣由、合詞恭具陳、伏乞　皇太后　皇上聖鑒訓示、_
請創設外海兵輪水師疏|張佩綸|HCJSWXB_RAO_1881|卷八十四兵政十五海防中|為請設沿海七省兵船水師。特派重臣經畫。以一事權而規久遠。恭摺仰祈　聖鑒事。臣維泰西各國。所以縱橫海上。難與爭鋒者。船堅砲利而已。二十年來。中外既通商定約矣。而各國鋼船鋼砲。制作日新月異。其鷹跱狼貪。注目垂涎於亞洲之心。固路人所共知也。　國家即今大治水師。猶懼不敵。若夫徬徨審顧。不為自強根本之計。誠恐海上之警殆無已時。查中國海岸東暨奉錦南訖瓊廉。延袤萬有餘里。各省海口。多者數十處。本屬防不勝防。而俄據海葠[崴](歲)。以睨混同。倭襲琉球。以伺台澎。英取香港。法取越南。匍匋牙取澳門以逼奧三路。此為大海之險與彼共之矣。西洋各國。復闢紅海以趨捷逕。設海線以達軍書。一旦有事。彼航海三萬里。而徵調應期。饋輸不絕。排重溟之險。可以直叩門扃。我惟自扼海口。集陸路以禦之。進則有利。退亦無害。客之勢轉逸。主之勢轉勞。此固論兵者所深忌。而籌海者所宜知者也。自粵捻既平。中國稍稍治船廠。購機器。以能兵輪水師權輿。餉力之不充。人才之不出。水旱?沴之不時。內外議論之不一。至今外海師船未改舊章各省輪船。未垂定制。無警則南北洋之經費。關關欠解。有警則南北洋之經費。省省截留。仍此不變。而欲沿海水師。足備攻援。足資戰守。亦已難矣。同治年間。丁日昌請設三洋水師提督。左宗棠謂洋防一水可通。輪船聞警可赴。北東[南](洋)三洋各駐師船。常川會哨。自有常山擊蛇之勢。若兼分三洋。轉生畛域。李鴻章亦謂沿海口岸林立。處處宿以重兵。所費浩繁。意在以全力扼要害。而尤戒散漫分防。其後沈葆楨乃有輪船聚操上海之奏。臣考之西洋兵制。水師均耑設海部。兵柄極重。英人赫德曾在譯署獻議。亦以請設總海防司為言。深惟二三老成之籌謀。參以五六海國之新制。水師之宜合不宜分。宜整不宜散。利弊亦略可?矣。然則欲求制敵之法。非創設外海兵輪水師不可。欲收橫海之功。非設立水師衙門不可。水師政要。約有四端。曰審形勢。曰練將才。曰治師船。曰攻工用。海防之事。督撫不能不問。而各省既分疆域。即不能盡化丁畦。若責成重臣舉沿海口岸。分別要衝次衝。何處可屯鐵船。何處可建炮台。何處可修船塢。何處可伏水雷。將帥一家。水陸一氣。始能血脈貫注。骨節靈通。雖海口之奓狹。潮汐之?來。泥質之韌?。礁沙之厚薄。斷非一耳目所能周。一手足所能舉。而備多用分之弊除。斯集思廣益之效著。則相地之任宜耑也。陸軍宿將。強令?海。固恐遷地勿良。即向帶內江長龍舢板之楚將。不習風濤海逕。向帶紅單艇船之粵將。不習機器測量理法。亦未敢輕於相委。南北洋輪船。近多募用洋員。延以重資。臨敵請退。終難收客卿蕃將之益。欲求水師將材。惟出洋學徒。庶幾中選。然非師船時時游弋。時時聚操。則技藝日就荒嬉。心志亦終歸驕惰。無能者或以奔競而獵遷。多藝者或以樸拙而淹滯。陶鎔鼓舞。胥賴帥臣。則馭將之任宜專也。海上戰守。莫要於師船。粵省之船。河海兩絀。閩廠之船。兵船兩絀。即赫德訂購之船。機露砲重。底平行遲。長於守港。難於涉海。亦非水師利用。__今定遠濟遠鎮遠等鐵艦。既未來華。惟北洋超勇兩般南洋開濟五艘。號稱新式耳。然而中外條議。或謂艇船仍不可裁。或謂帆船亦不可去。或謂中國安置鐵船之口岸甚多。或謂南洋水性過熱。海虫水艸。足為鐵船之害。非有深諳軍事熟悉洋情者詳為攷核。購船既受其欺。駐船未得其地。皆足啟侮省威。至於羅經海線。攷查宜精。魚尾鴈行。陣法宜[講](購)。尤非專心一志。不能日起有功。則治船之任宜專也。購外洋軍火有年。惟南洋北洋。有克擄伯砲及各種精槍。而滇奧各軍求防陼。士得士乃得之鎗。尚為奇貨可居。則各省之風氣未開也。置外洋機器有年。而因陋就簡。與規矩不能與巧。至今造船之材料。造鎗砲之鋼鐵。均須購自外洋。則機器之大原未立也。誠得專員經理。南北采木之法。別其性質以代洋木。鍊鐵鍊鋼之法。宜先探其本。然後輪機配定何式。鎗砲擇定何種。用不雜而兵精。工不雜而藝精。其他水雷魚雷行軍需用之器。擇地擇人。通籌兼顧。軍火既免於缺乏。餉需亦免於虛糜。則簡器之任宜專也。惟是七省水師特派重臣經畫。創辦之始。必須持?于餘萬。辦成之後。必須有經費數百萬。統籌國用。亦知財力難勝。然以水師一軍。應七省之防。即以七省籌水師。一軍之用。各督撫通力合作。挹彼注茲。當不至束手坐視。而水師以漸擴充。遠或七年。近或五年。積蓄經營。殫精竭慮。或可有成。夫以中國之大。　聖謨之宏。畏　天恤民。講信修睦。苟彼族漸濡德禮。豈不宜詐虞悉泯。懷我好音。乃十年之中。豐大業之案甫定。而日本搆兵。馬嘉利之案甫弭。而俄人要約。東山中山。而南又挫於交海。何哉。彼以水師火器為長技。挾兵以衛商。挾戰以要和。而我猶狃於舊船舊炮。不知改絃更張。徒欲將士以血肉相薄。文臣以口舌相窮。亦常不及之勢矣。反復思維。自今遴選將帥。經畫水師。在法事為後事。在海防為先著。應請專派大臣。將沿海七省水師改為兵輪。垂為經制。俾各省船廠機局。均歸調度。以專責成。內政作而外禦紓。庶幾收懲病蓄艾嘗臥薪之效乎。應如何籌定餉項。建立衙門。請派大員之處。伏懇敕下軍機大臣。總理各國事務衙門大臣。會同戶部妥議具奏。臣慇憂深念。剴切披陳。伏乞　　　皇太后　　皇上聖鑒。謹　奏。__　_
請琅築城設官摺|沈葆楨|HCJSWXB_RAO_1881|卷八十四兵政十五海防中|奏為履勘琅形勢、擬即築城設官、以鎮民番而消窺伺、恭摺馳陳、仰祈　　聖鑒事、竊臣等於本年十二月初五日、將臺地招墾開禁情形奏明在案、臣葆楨前患咳逆、調治稍愈、遂於十三日帶同臺灣府知府周懋琦、前署臺灣鎮曾元福由郡登程、十四日抵鳳山、閱淮軍城西八營、城東三營、結構精嚴、上垛下濠、周方四角、突起?壘、分哨扼守、外暸曠如、內平砥若、屹然偉觀、入營接見、統領營官、各加獎勗、並躬奠其病歿將士之墳而去、十五日南行、宿東港、十六日宿枋寮、地本瘠壤、道光間有鳳山令曹瑾者、開水圳以通泉脈、遂為膏腴、至今民食其利、時已殘冬、麥穗秧針、黃綠相間、則內地四月間景象也、該處尚為鳳山壤則之區、過此以往則皆番社、居民寥寥矣、十七日過刺桐?、鄉民泣訴、先後為獅頭社番戕者五人、而王開俊營長夫過者、番疑為民、亦斃其二、論起釁之根、番直而民曲、及其仇殺、斷難縱番以殃民、且營夫又何罪也、夕宿風港、適王開俊移營至、臣葆楨即令派汛弁郭占鼇至社、飭交兇犯懲辦、如敢違抗、則不能不示以威、風港倭營俱在、四無牆壁、草屋數十、高僅及肩、王開俊嫌其散不可守、擬合?而加牆濠焉、十八日抵琅、宿車城、為前大學士福康安征林爽文駐兵之處、接見夏獻綸劉璈、知已勘定車城南十五里之猴洞、可為縣治、臣葆楨親?履勘、所見相同、?自枋寮南至琅、民居俱背山面海、外無屏障、至猴洞忽山勢?環、其主山由左迆趨海岸而右、中廓平埔、周可二十餘里、似為全臺收局、從海上望之、一山橫隔、雖有巨?、力無所施、建城無踰於此、劉璈素習堪輿家言、經畫審詳、現令專辦築城建邑諸事、惟該處不產巨杉、且無陶瓦、屋材?甓、必須內地轉運而來、匠石亦宜遠致、城地所用、已墾成田、不能不給價以?貧民、未免繁費、惟有囑委員等核實估計、不得虛糜、縣名謹擬曰恒春、可否之處、伏候　欽定、如蒙　允准、擬先設知縣一員、審理詞訟、俾民番有所憑依、?之親勇一旗、以資號召、其餘武員學官佐貳、且置為緩圖、以一事權而節糜費、車城外西南地曰後灣者、倭人舊營之址也、濱海當風、水泉又惡、當時彼族居之、病亡相繼、且船上?彈可及、故淮軍之至、棄而不處、一營?車城附近以衛民居、一營?統領埔、以扼牡丹各社出入之道、淮勇與番眾、均屬相安、惟倭人舊營、雖只係草屋、然交收後不數月、今無一存、或云火焚、或云風壞、四顧蕩然、現已飭查實在情形?覆、當臣葆楨自猴洞回車城時、適洋將博郎哥嘉吉德韓德喜等四人到車城、據稱赫德囑於龜仔角左近、?建燈樓、隨飭周懋琦與之同?相度、俟歸後定議、臣葆楨遂同夏獻綸劉璈等、於二十日坐輪船歸郡、辰下歲暮、暫且緩工、開春劉璈當赴琅督辦營建諸務、夏獻綸當赴中路主辦開山事宜、臣葆楨思船政飭年動費數百萬、方飭辦報銷、又為臺事所閣、乘此稍曠之時、擬於本月二十四日出輪船內渡、句稽大數、具奏事畢、再至臺灣續行經理、茲先將履勘琅擇地建城各情由、合詞恭摺、由輪船赴滬、交上海縣付驛六百里馳奏、_
請移駐巡撫摺同治十三年十一月十五日|沈葆楨|HCJSWXB_RAO_1881|卷八十四兵政十五海防中|奏為臺地善後、勢當漸圖番境開荒、事關刱始、請　旨移駐?撫、以專責成、以經久遠事、竊臣等於十月二十七日、將收回草房營地各情形、奏明在案、因思洋務稍鬆、即善後不容稍緩、惟此次之善後、與往時不同、臺地之所謂善後即臺地之所謂刱始也、善後難、以刱始為善後則尤難、臣等曩為海防孔亟、一面撫番、一面開路、以絕彼族覬覦之心、以消目前肘腋之患、固未遑為經久之謀、數月以來、南北諸路、縋幽鑿險、斬棘披荊、雖各著成效、卑南歧萊各處、雖分列軍屯、祇有端倪、尚無綱紀、若不從此悉心籌畫、詳定規模、路非不已開也、謂一開之不復塞則不敢知、番非不已撫也、謂一撫之不復疑則不敢必、何則、臺地延袤千有餘里、官吏所治、祗濱海平原三分之一、餘皆番社耳、　國家並育番黎、但令薄輸土貢、永禁侵陵、意至厚也、而奸民積匪、久已越界潛蹤、驅番估地、而成窟穴、則有官未開而民先開者、入山既深、人?罕到、野番穴處、涵育孳生、則有番已開而民未開者、壘巘外包、平埔中擴、鹿豕遊竄、草木蒙茸、地廣番稀、棄而弗處、則有民未開而番亦未開者、是但言開山、而山之不同已若此、生番種類數十、大概有三、牡丹等社恃其悍暴、劫殺為生、暋不畏死、若是者曰兇番、卑南埔裏一帶、居近漢民、略通人性、若是者曰良番、臺北斗史等社、雕題?面、向不外通、屯聚無常、種落難悉、獵人如獸、雖社番亦懼之、若是者曰王字兇番、是但言撫番、而番之不同又若此、夫務開山而不先撫番、則開山無從下手、欲撫番而不先開山、則撫番仍屬空談、今欲開山、則欲屯兵衛、曰刊林木、曰焚草萊、曰通水道、曰定壤則、曰招墾戶、曰給牛種、曰立村堡、曰設隘碉、曰致工商、曰設官吏、曰建城郭、曰設郵驛、曰置廨署、此數者、孰非開山之後必須遞辦者、今欲撫番、則曰選土目、曰查番戶、曰定番業、曰通語言、曰禁仇殺、曰教耕稼、曰修道塗、曰給茶鹽、曰易冠服、曰設番學、曰變風俗、此數者、又孰非撫番之時必須?行者、雖然、此第言後山耳、其繁重已若此、山前之入版圖也、百有餘年、一切規制、何嘗具備、就目前之積弊而論、班兵之惰窳也、蠹役之盤踞也、土匪之橫恣也、民俗之慆?也、海防陸守之俱虛也、械??厝之迭見也、學術之不明、庠序以容豪猾、禁令之不守、?賭以為饔?、官斯土者、非無振作有為、正己率屬之員、始苦於事權之牽制、繼苦於毀譽之混淆、救過不遑、計功何自、使不力加整頓、一洗浮澆、但以目下山前之規模、推而為他日山後之風氣、雖多一新闢之區、適多一藏奸之藪、臣等竊以為未可也、嘗綜前後山之幅員計之、可建郡者三、可建縣者有十數、固非一府所能轄、欲別建一省、又苦器局之未成、而閩省向需臺米接濟、臺餉向由省城轉輸、彼此相依、不能離而為二、環海口岸、處處宜防、洋族教堂、漸漸分布、居民向有漳籍泉籍粵籍之分、番族又有生番熟番屯番之異、氣類既殊、撫馭匪易、?以刱始之事、為善後之謀、徒靜鎮之非宜、欲循例而無自、使臣持節、可暫而不可常、欲責效於崇朝兵民有五日京兆之見、倘逾時而久駐、文武有兩姑為婦之難、__臣等再四思維、宜仿江蘇?撫分駐蘇州之例、移福建?撫駐臺、而後一舉而數善備、何以言之、鎮道雖有專責、事必?承督撫而行、重洋遠隔、文報稽延、率意徑行。又嫌專擅、駐?撫則有事可以立斷、其便一、鎮治兵、道治民、本兩相輔也、轉兩相妨、職分不相統攝、意見不免參差、上各有所疑、下各有所恃、不賢者以為推卸地步、其賢者亦時時存形?於其間、駐?撫則統屬文武、權歸一尊、鎮道不敢不各修所職、其便二、鎮道有節制文武之責、而無遴選文武之權、文官之貪廉、武弁之勇怯、督撫所聞、與鎮道所見、時或互異、駐臺則不待采訪、而耳目能周、黜陟可以立定、其便三、城社之巨姦、民間之?抑、聞親切、法令易行、公道速伸、人心帖服、其便四、臺民?癮本多、臺兵為甚、海疆營制久壞、臺兵為尤良、以弁兵由督撫提標抽取而來、各有恃其本帥之見、鎮將設法羈縻、只求其不生意外之事、是以比戶窩賭、如賈之於市、農之於田、有?撫則考察無所瞻徇、訓練乃有實際、其便五、福建地瘠民貧、州縣率多虧累、恒視臺地為調劑之區、不肖者骫法取盈、??不免、有?撫以臨之、貪黷之風、得以漸戢、其便六、向來臺員不得志於鎮道、及其內渡、每造蜚語中傷之、鎮道或時為所挾、有?撫則此技悉窮、其便七、臺民遊惰可惡、而戇直實可憐、所以常聞蠢動者、如由官以吏役為爪牙、吏役以民為魚肉、繼則民以官為仇、詞訟不清、而械??厝之端起、奸宄得志、而?旗聚眾之勢成、有?撫則能預?亂本而塞禍源、其便八、?開地伊始、地殊勢異成法難拘、可以因心裁酌、其便九、新建郡邑、驟立營堡、無地不需人才、丞倅將領、可以隨時札調、其便十、設官分職有宜經久者、有屬權宜者、隨時增革、不至?食之虛縻、其便十有一、開煤鍊鐵、有第資民力者、有宜參用洋機者、就近察勘、可以擇地而興利、其便十有二、夫以臺地向稱饒沃、久為他族所垂涎、今雖外患暫平、旁人仍眈眈相視、未雨綢繆之計、正在斯時、而山前山後、其當變革者、其當?建者、非十數年不能成功、而化番為民、尤非漸漬優柔、不能渾然無間、與其苟且倉皇、徒滋流弊、不如先得一主持大局者、事事得以綱舉目張、為我　國家億萬年之計、?年來洋務日密、偏重在於東南、臺灣海外孤懸、七省以為門戶、其關係非輕、欲固地險、在得民心、欲得民心、先修吏治營政、而整頓吏治營政之權、操於督撫、總督兼轄浙江、移駐不如?撫之便、臣等明知地屬封疆、事關更制、非部民屬吏所應越陳、而夙夜深思、為臺民計、為閩省計、為沿海籌防計、有不得不出於此者、敢不據實上　聞、以為芻蕘之獻、謹將全臺善後情形及請移駐?撫緣由、恭摺由輪船到滬、付驛六百里馳奏、_
導俗|王柏心|HCJSWXB_RAO_1881|卷八治體二原治下|俗之薄。由讓道之不達。儉德之不昭也。古者君讓善於天。臣讓善於君。子讓善於親。士之應選舉也有讓。受爵位也有讓。下及觴酒豆肉。道路州巷之間。不期而讓道達焉。古者天子卑官菲食。諸侯制節謹度。?臣大法小廉。以逮庶民。食時用禮。不期而儉德昭焉。何俗之厚也。導源於上。而民皆敦勸於下也。今自一介之士。其視祿位皆?然有欲得之心。居之不辭。營之無已。百金之子。靡衣媮食。與貲累鉅萬者等。朝廷教化。非不行也。法度非不具也。而俗以浸薄。則士大夫所以倡率之者過也。讓不達。斯爭競起矣。忠信衰矣。儉不昭。斯品制隳矣。財用匱矣。此?化傷教之大。虧法敗度之深。而有位君子。不急圖所以矯之。靡靡之習。日甚一日。不知其何所終極也。夫所謂讓。非虛崇美節也。必有好善之實。有知人審己之明。所謂儉。非苟為?嗇也。必內撿其縱佚。外酌其品式。惟士大夫始能深求而力行之。彼愚民何知。視其表而隨其流。斯翕然從之已耳。且是二者。囂凌之隄防。驕僣之?勒也。?川?於平原。無隄防以禦之。則橫流彌野矣。騁駟馬於交衢。無銜勒以制之。則奔軼僨轅矣。俗之澆漓無形也。然較有形之患為尤切。士大夫任風化之責。既恬不為慮。又不躬行儉讓以先之。欲俗之復歸於厚。安可得也。_
崇儉尚勤札|賀長齡|HCJSWXB_RAO_1881|卷八治體二原治下|從來官聲之美無若廉明廉明之本必由勤儉何者遇事講求自不終於闇昧隨時撙節更何事乎求多是故習勤以生明尚儉以養廉在達官無不宜然至牧令尤為切要?江蘇地本膏腴祿入較厚各州縣缺雖繁劇俗尚?良然而問倉庫則虧欠滋多考官方則案塵坌積豈量入為出之果有不敷抑夜寐夙興之尚虞不逮我同官亦可返躬而自省矣本司自?吳以來逐處咨詢隨時察看各牧令之克敦勤儉者固不乏人而經理失宜以致不能振作者亦復不少廉明之譽?難言之夫初登仕版孰不勉為循良乃畏難而苟安每始勤而終怠官事竟束之高閣民瘼曾不以關心尸素之譏何辭自解大約無志與氣則怠玩之習乘之無才與識則因循之弊中之精力既流於弛懈神明亦失其虛靈欲再振以無由遂一蹶而莫起平昔之期許何意斯民之仰望何心中夜以思能無汗下即或民疲吏玩整頓艱難缺苦差繁補苴乏術亦當勉思職守振刷精神別利器於盤根理棼絲而就緒豈可甘心頹廢自玷官聲至若吏治未嫻恥於下問簿書未習復喜偷閒謂折獄在片言?不虛衷研鞫謂丁胥為可信罔知加意防閑牒訴紛投準駁只聽之秉筆勾提?押去留悉聽之原差於是民有冤而莫之聞吏有奸而莫之察當前蒙蔽將舉目而不見泰山聽人指揮雖有形而無殊傀儡則是闔署皆官本員竟同旒贅自累累民庸有極乎此因不勤以致不明之弊也又或恃有膏脂之潤竟忘露肘之虞嗤寒儉為迂拘詡奢華為豪舉但圖適意開銷全付之家丁只快目前揭借不嫌於重利奴從則恣意貪饕竟漿酒而藿肉妻孥則娛情奢麗更囊帛而櫃金用之既若泥沙取之必窮豪末遂見利而忘義且假公以濟私豈知簠簋不飭豪奴皆得而把持狼籍多端衿棍亦從而挾制曾所利之無幾舉動莫能自由?不節之興嗟觸處盡成瘡孔逮乎青蚨飛去白璧成瑕累且及於子孫名不齒於清議所謂酖酒止渴毒脯療飢快意一時貽羞畢世試念青?故我何遽利令智?祇緣陋習之移人遂飲貪泉而不悔焚身以賄可為寒心此因不儉以致不廉之弊也?夫紛華蕩其志斷難勤力以趨公晏安錮其心豈能謹身而節用逋累之極振飭俱難惰窳之深持籌亦拙則又不儉不勤之交相為弊也__凡此數端之流弊皆足廢事而傷財所以庫款之盈虛在己未嘗預計解交之支絀臨時始費周章一逢瓜代之期不勝葛藤之繞冊開轇轕輒思朦混以占便宜參限森嚴遂忘欺隱之留後累及至偽難久假咎無可寬大則法網身罹小則交游擯絕自謀不善雖悔何追比經各前憲疊加整飭向時積弊定已一埽而空然而溯運甓之芳蹤雖勉力而猶多慚德仰懸魚之高致即約損而終愧清風有一事之不勤即何以自別於闒茸有一端之不儉即難免自留其漏?本司忝領藩條殷懷共濟既以自勖?冀交修謹與各州縣約自今伊始無論實授署事人員務本行政理財二大端力矢精勤時加節儉臨民一日當思一日應辦之事何以受祿不誣在任一年當思一年財用之經何以量入為出每日將應辦事件登註一冊朝夕自為考課總期一無積壓而後即安其錢穀各款務於到任後即將每年徵解正項實數開列一冊捐支雜款實數開列一冊署中各項用度開列一冊隨時逐條登記每月比較一次終年合算一次俾截長補短平日了了胸中一遇交盤即可摘鈔原冊照案清釐何至逾限未完轉多饒舌本司現定催提章程將各該州縣應解銀款勒限嚴催毋許絲豪蒂欠不容時日稍稽以冀挪掩無由共歸完善其各地方應辦公事亦皆趕緊札飭次第舉行第發令之初該牧令必有以為煩苦者譬如一家之中約束子弟不得濫費偷安當時非不謂繩之太急洎乎日計不足月計有餘乃知督率之嚴正屬成全之切該牧令素勵廉隅有志向上幸各體本司諄諄勸誡之苦心於以力敦樸素黽勉從公用彰勤儉之風聿楙廉明之績其於　國計民生裨益實非淺鮮幸勿迂?其言而慦置之也_
正統論|魯一同|HCJSWXB_RAO_1881|卷八治體二原治下|正統之論。得歐陽氏而尊。得蘇氏而辨。得魏氏而嚴。然則將奚從。曰三子之說善矣。而不能無弊。歐尊而不辨。蘇辨而不嚴。魏嚴而不精。所謂一端之論。非善之善者也。歐陽氏重以予人統。而不能不予晉隋。彼晉隋者可謂得統矣可謂得正乎。故曰尊而不辨。蘇子曰正統者猶曰有天下云爾。歐陽氏重予之。吾輕予之。故不以實傷名。名亦不能傷實。夫君子所恃以與篡奪爭者名爾。傳曰。惟名與器不可以假人。名莫大於正統。器莫大於有天下。彼不幸而竊吾器。吾又從而假以名。名既去矣。而區區持賢不肖之說以繩其後。庸有濟乎。故曰辨而不嚴。魏氏曰天下不可一日無君。故正統有時而絕。而統無絕。於是有正統有偏統有竊統。三統明而天下之統不絕。篡弒之人亦終不得以干正統。可謂嚴矣。而以西晉北宋為竊統。以東晉南宋為正統。此何說也。夫居得其正之謂正。相承勿絕之謂統。是東晉與是南宋。其所承者何統乎。非其祖若宗所竊之統耶。其父盜人之物。其子據而有之。斷是獄者以為是盜耶。是其所自有耶。且夫以太宗仁宗之昇平郅治不免為竊。以高宗孝宗之擾攘偏安進之為正。論正則高孝不足。論統則高孝之統。即太祖太宗之所貽留也。故曰嚴而不精。然則正統之論遂不定乎。曰天下名實之淆。自有正統始。去正統之名而後名實定。且夫居得其正之謂正也。相承勿絕之謂統也。不幸而得正者無統。得統者不正。當此之時。全名則喪實。全實則喪名。是故由歐陽氏魏氏之說則正統重。正統重則義不得不絕魏梁。絕魏梁則不得不絕晉隋。絕晉隋不已。不得不絕北宋。晉北宋絕。而東晉南宋勢不得不相隨而並絕之。自漢以來。更千數百年。獨得唐為正統。而唐之受隋禪也。又何以服晉宋之心哉。是千數百年而無正統也。由蘇子之說則正統輕。則予晉隋勢不得不予魏梁。予魏梁勢不得不予宋齊梁陳唐晉漢周。而新莽亦在所不容絕也。嗚呼。吾不惜乎統而惜乎正也。故重正統則窮於奪。輕正統則窮於予。且夫既已謂之正矣。而輕以予。夫盜賊篡弒極不正之人。此人之所以茲不服也。故曰莫若並去正統之名。去正統之名。而後可以惟吾所予之為正。春秋之法。用夷禮則夷之。通上國則進之。予奪何常。惟變所適。令一去無實之名。而各如其所自為。帝則曰帝。王則曰王。高光崛起。李趙徬徨。魏晉盜竊。秦隋[彊](疆)梁。偏安各據。畫土分疆。無所拘滯。安所紛擾哉。_
西漢論|廖連城|HCJSWXB_RAO_1881|卷八治體二原治下|漢宣帝謂太子曰。漢家自有制度。本以王霸道雜之。此不知王霸者也。制度無所謂王霸道也。其制度之得歟。是為王道。如其失歟。不足為霸道。大抵王霸之制度。皆有得而鮮失。多失則不霸。焉能王。予觀漢家制度近古。若出自王者。謂之王道。誰曰不宜。獨其君多霸者流。罕近乎王。庸主不足論。即英偉如高帝武帝景帝宣帝。亦第可謂霸。不可謂王。而以為雜用王霸。殊不然也。且夫王霸之分。不分於制度之純駁。而分於人主之一心。心王者之心。即行霸者之政。亦純乎王。心霸者之心。即行王者之政。亦歸於霸。齊桓之連鄉軌里。豈得謂非周公官禮之遺。晉文之仁親為寶。豈得謂非堯舜孝弟之道。然而有所為而為之。與無所為而為之。其心正自不同。是故漢家制度。未為盡善。而王霸之分則不在此。同此制度。王者用之為王道。霸者用之為霸道。不可以一概論也。高帝初入關中。除秦苛政。與民休息。視武王之反商政。有以異乎。顧武王迫於救民。無所為而為之。高帝則不然。其設心以為不若是。則不足以結秦民之心而得天下。汲黯謂武帝內多欲而施仁義。仁義王道也。自多欲者施之。則霸道也。高帝之施仁義。亦同於武帝。特武帝為尤甚耳。若夫景帝宣帝。守成致治。賢於孝武。然而天資刻薄。雖有不忍人之政。未有不忍人之心。烏足以言王道。或曰。是皆然矣。顧孟子曰。五百年必有王者興。自周至漢。八百有餘年矣。何獨無王者作歟。曰。有之。惟文帝一人而已。其出賈誼於長沙。不能如先王之任賢也。其時可興禮樂。而謙讓未遑。不能如先王之制作明備也。然吾嘗謂其近乎王者。以其心為王者之心。斯其道為王者之道耳。文帝於漢家制度。未嘗多所變更。而其治國也。有戰兢惕厲之情。其保民也。有至誠惻怛之意。露臺惜百金。帷帳無文繡。而後宮衣不曳地。為天下留財。而非徒示儉也。賜租稅。除租稅。賑貧養老。為天下散財。而非欲示恩也。止輦受言。可用用之。不可用置之。為天下集思廣益。而非以鳴謙也。緹縈上書。遂除肉刑。吳王不朝。賜之几杖。張武受賂。金錢愧心。論議務在寬厚。?言人之過失。為天下厚風俗。而非違道以干譽也。史稱躬修元默。是其行道之本。化行天下。是其行道之效。?其為人也寡欲。正其誼不謀其利。夏之啟。殷之高宗。周之成康。不過如此。是故制度者。霸與王略相近者也。心德者。霸與王大相遠者也。高帝立漢家之制度。適成其為霸。文帝守漢家之制度。適成其為王。義利之辨。王霸之辨也。然則人主欲追蹤三代。亦在先正其心。豈必變祖宗之法哉。余故因宣帝雜用王霸之說而明辨之。以告後世之有志王道者。_
說治上|俞樾|HCJSWXB_RAO_1881|卷八治體二原治下|治天下者。先審所求而已矣。獵者得獸。漁者得魚。其所得者。皆其所求也。治天下者。豈異是歟。求王而王。求霸而霸。所求在是。所得在是。故所求不可不審也。?嘗論之。古之治天下者。求其無亂。天下既已安矣。既已治矣。以為未也。懼其猶可以危。猶可以亂焉。日夜求而去之。有一之存則皇皇焉以為大憂。後之治天下者。求其無事。異日之天下治歟亂歟安歟危歟。吾不得而知焉。飢饉之未臻。盜賊之未作。諸侯之未叛。夷狄之未侵。及吾之世。猶可以無事。則已矣。古之治天下者。若農夫之治田。有害吾田者。則務去之而後即安。後之治天下者。若其在逆旅之中。苟不至乎覆壓斯已矣。雖塵囂湫隘。而亦安之。嗚呼。此非古今治亂之故歟。天下何時可以云無亂。天下何時不可以云無事。故治天下而惟無事之求。其不至乎亂者。未之有也。吾讀書至公劉太王之詩。而歎其於流離遷徙之餘。有子孫萬世之慮也。公劉之詩曰。既溥既長。既景迺岡。相其陰陽。觀其流泉。其車三單。度其隰原。徹田為糧。度其夕陽。豳居允荒。太王之詩曰。乃召司空。乃召司徒。俾立室家。其繩則直。縮板以載。作廟翼翼。又曰。迺立皋門。皋門有伉。迺立應門。應門將將。迺立家土。戎醜攸行。且夫詩人之詞。固但言其略。而使人推之以知其詳也。故其歌文王也。不言其它。而靈臺靈沼之作。則侈言之其歌宣王也。不言其它。而斯干者。其考室之詩也。無羊者。其考牧之詩也。車攻吉日者。皆其田獵之詩也。豈詩人之意。舍其大而言其小者哉。將使人以此而推之也。公劉太王之事。見於詩者寡矣。然即其詩觀之。其規制之宏遠。經理之微密如此。則其施之於政事者可得而見也。夫公劉太王。豈逆知其子孫之將王。而為之?造百度。以成一代之制歟。要在乎不可亂也。周由方百里起而有天下。成康之世刑措而不用。可謂極盛矣。而昭王南征遂有膠舟之難。是亦天下一大變也。為周嗣王者。發師以逆昭王之喪而問其罪。雖罪無所歸。然所在之國。六師移之。豈不足以張王室而攝諸侯之心哉。周之君臣。竟置不問。天下遂有以窺周之不足忌。故雖以穆天子之彊。而徐且南面稱王。宣王發憤中興。而王師之敗於夷狄者屢矣。平王東遷。周益不競。然其始王命猶行於諸侯也。繻葛一戰。王夷師熸。周竟不復以一矢加鄭。於是天下愈不忌周。禮樂征伐。自諸侯出。霸者興而周遂衰矣。嗚呼。夏商之亡也。吾無怪焉。桀紂之無道。固有以取之也。周之子孫。則豈有如桀紂之無道者歟。不過因循苟且。以無事為安。日復一日。天下之權。因而去之。而不自知也。然則有天下而惟求其無事。信不可也。今夫漢之文帝宋之仁宗。豈非三代下所謂賢君哉。當文帝時。諸侯彊盛。賈誼固嘗以為言。而文帝不能用。至景帝之世。?錯謀削七國。竟發大難。而漢幾亡。宋仁宗時。吏治因循。百事廢弛。文彥博嘗以琴瑟不調。必更張之為言。而仁宗不能用。至神宗之世。王安石為相。改易法度。天下騷然。卒以亡宋。夫使文帝能用賈誼之謀。則?錯之策不行。仁宗能用文彥博之言。則王安石之說不作。是故二君之治天下。亦惟求其無事而已。夫以漢文帝宋仁宗之賢。而惟無事之求。此後世之天下。所以多亂而少治也。澶淵之役。寇準欲使契丹稱臣。若少持之。議且定矣。而仁宗厭兵。不能盡用其謀。遽許之和而還。由是契丹益驕。終為子孫之患。其後高宗南渡。偏安於杭。韓岳之流。皆中興名將。而高宗晏然無恢復之志。及至孝宗。雖欲有為。而舊臣宿將皆盡。所恃惟一張浚。苻離一敗。不可復振。俯首而就和議。乃歎高宗時。可以有為而不為。是可惜也。且夫人主上承祖宗之重。下為萬世之計。而曰吾姑求其無事。如何可哉。易曰。其亡其亡。求無亂者歟。書曰。今日耽樂。求無事者歟。吾故曰治天下先審所求。若治天下。而惟無事之求。其不至乎亂者。未之有也。_
說治下|俞樾|HCJSWXB_RAO_1881|卷八治體二原治下|天下之物。同類者相濟也。異類者相制也。物之白者。投之黑則黑矣。物之黑者。投之白而白矣。若白雪之白。與白玉之白。白玉之白。與白羽之白。則安能以相變。故天下之物。未有同類而相制者也。今夫醫之用藥。必察其品之孰為溫孰為涼。又察人之疾。孰為熱孰為寒。有熱疾者。投之以涼。有寒疾者。投之以溫。故隨其所用。而無弗效焉。若熱而益之熱。寒而益之寒。其不至於殺人者幾希。是故良醫不反其性。不足以治疾。聖人不反其道。不足以制人。昔項羽既破秦兵於鉅鹿。遂鼓行而西入關。殺秦王子嬰。燒秦宮室。分建諸侯王。而王漢高帝於漢中。當是時。羽挾百戰百勝之鋒。諸侯相顧。莫敢枝梧。高帝雖有良平之善謀。韓彭之善戰。不能與之爭。於是逡巡引去。俯首而入漢中。燒絕棧道。示天下不復出。然而數年之間。天下卒歸於漢。?高帝之能勝項羽者。以柔制剛也。及漢之衰。三國?立。諸葛亮以王佐之才。善用其民。既定南蠻之地。整師而出。北伐中原。其勢不可當。然以轉餉之艱。利在速戰。司馬宣王知之。與之相持。而不與之?戰。受其巾幗之辱。而亦安之。人謂司馬懿畏蜀如虎。而亮固已坐困矣。?司馬宣王所以能勝諸葛亮者。以鈍制利也。夫剛與利。天下至美之名也。柔與鈍。天下至不美之名也。使漢高帝司馬宣王。恥其名之不美。而欲以己之剛。勝人之剛。以己之利。勝人之利。則終歸於敗而已。故夫名無論美惡。取足以相制而止。柔與剛反。則柔雖不美之名。而制剛者必柔也。鈍與利反。則鈍雖不美之名。而制利者必鈍也。吾故曰。凡異類者相制也。方今天下所與吾為難者誰歟。其人無多也。其地至遠也。以大小之形言之。我大而彼小也。以主客之勢言之。我主而彼客也。徒以其人心計之巧。技術之工。遂足抗衡乎中國。而與我為難。于是吾士大夫相與謀曰。吾安得亦如其人心計之巧。技術之工乎。日夜思所以及之。甚者奉其人以為師。嗟乎。彼以巧勝我。而我亦欲以巧勝彼。則非吾向者之說矣。?學人之巧。以求勝人之巧歟。秦青天下之善謳者也。有從之學謳者三年。自以為盡其妙矣。將辭而歸。秦青曰。子今將歸。吾為子謳。于是抗聲而謳。聲振梁欐。學謳者大驚。終身不言歸。甘蠅古之善射者也。有從而學射者三年。自以為天下莫己若矣。乃謀殺甘蠅。引弓而射之。甘蠅張口而承之。嘻曰。子從我三年。未教子囓鏃也。學射者大驚。播弓矢而謝之。是故學於人者。未有能盡其人之技者也。而望以勝其人乎。羿之盡其技以授逢蒙也。不知其將殺己也。今明告之曰。吾將以爾為羿。而求其盡術以予我。必不可得之數也。是故學人以求勝人。大惑之道也。然則勝之將奈何。曰。吾固言之矣。兩剛不能以相制。制剛者柔也。兩利不能以相制。制利者鈍也。然則兩巧不能以相制。制巧者拙也。今使朝廷之上。屏棄繁文。刪除縟節。凡鋪張粉飾。以為耳目之觀者。悉置不用。罷不急之官。廢無實之事。賞必副其功。罰必當其罪。內與外不相遁。上與下不相蒙。然後封疆之吏。誠於察吏安民。而不文飾於章奏。郡縣之官。誠於興利除害。而不諉諈於簿書。將帥之臣。誠於殺敵致果。而不以冒濫為功。學校之師。誠於敦品勵行。而不以速化為教。然後士信而民敦。工樸而商?。然後田野闢而衣食足。廉?重而禮讓行。若是者皆拙之效也。彼挾其心計之巧。技術之工。以眩吾之耳目。而吾不為之動。則彼固索然而返矣。即或?命於疆場。彼之利器。足以傷我者。不過數百人耳。數十人耳。吾賞罰信必。號令嚴明。千百為輩。如牆而進。彼奈我何。故曰惟拙可以制巧。以大拙制大巧。必勝之術也。吾願世之士大夫。但求其可以相制。而無?乎名之不美。以?中國。而撫四夷。其諸猶運之掌歟。_
請崇儉疏|倭仁|HCJSWXB_RAO_1881|卷八治體二原治下|奏為大婚典禮。宜崇儉以光　　聖德。恭摺仰祈　　聖鑒事。本年二月准內務府行知各衙門。恭查　大婚禮節。敬謹預備等因。伏思宮廷係四表觀瞻。節儉始於躬行。斯風化及於海內。上行下效。理固然也。昔漢文帝身衣弋綈。罷露臺以惜中人之產。用致兆民富庶。天下乂安。明帝馬后服大練之衣。史冊傳為美談。此古事之可徵者也。我　朝崇尚質樸。　　　列聖相承。無不以儉勤為訓。伏讀　　　世宗憲皇帝聖訓。朕素行不喜華靡。一切器具。皆以適用為貴。此朕撙節愛惜之心。數十年如一日者。人情喜新好異。無所底止。豈可導使為之而不防其漸乎。　　　宣宗成皇帝御製慎德堂記。亦諄諄以作無益害有益示戒。　　聖訓昭垂。尤足為法萬世。近聞內務府每年費用逐漸加增。去歲借動部庫百餘萬兩。　國家經費有常。　宮廷之用多。則軍國之用少。?內府金錢。皆閭閻膏血。任取求之便踵事增華。而小民徵比箠敲之苦。上不得而見也。咨嗟愁歎之聲。上不得而聞也。念及此而痌?在抱。必有惻然難安者矣。方今庫藏支絀。雲貴陝甘?回氛猶熾。直隸山東河南江浙等省。髮捻雖平。民氣未復。八旗兵餉折減衣食不充。兼之他族偪處。尤須預儲財用以備不虞。此焦心勞思之時。非豐亨豫大之日也。　　大婚典禮繁重。應備之處甚多。恐邪佞小人。欲圖中飽。必有以舖張體面之說進者。所宜深察而嚴斥之也。夫制節謹度。遵　　　祖訓所以檢身心。崇儉去奢。惜民財即以培　國脈。應請飭下總管內務府。於所有應備之物。力為撙節。可省則省。可裁則裁。總以時事艱虞為念。無以粉飾靡麗為工。則　　聖德昭而天下實受其福矣。臣愚昧之見。披瀝直陳。伏乞皇太后　　皇上聖鑒。謹　奏。_
論治篇一|孫鼎臣|HCJSWXB_RAO_1881|卷八治體二原治下|五穀者人所恃以生也。食之過而病。攻其病而已。病愈則復食。人之常也。以為病者穀之為而絕之可哉。漢懲秦孤立。大封子弟。而有淮南濟北吳楚之亂。宋懲藩鎮。弱天下之兵。金人渡河。列郡瓦解。故鑒前事之失而矯之。當分別其利害。權其輕重而損益之。損之過其中。則必反受其禍。今夫吏職之不舉。財用之不足。軍實之不精。有國者之公患也。吾以謂皆不足患。惟士氣不振。乃為足憂。士氣者。國家之元氣也。是氣也。養之於數十百年之前。而成之於數十百年之後。非若吏職財用軍實舉而修之。可以旋至而立效者也。故善為國者。常寬而畜之不敢傷。謹而護之不敢犯。吾觀於明。其士氣可不謂盛哉。明自成祖而後。其君臣明賢。海內無事。獨宣德宏治兩朝暴君代興。?政出。強國大敵伺於邊。權臣近倖恣於外。嬖妾姦璫煽於內。天下岌岌。勢如綴旒。譬之於人。巨癰毒疽。屢潰屢作。然而不死者。元氣存焉爾。骨鯁正色之臣。雖排斥誅鉏而不盡。忠肝赤心之士。雖放流戮辱而不衰。廷杖之血未乾。而昌言踵至。獄戶之尸方出。而讜謀復進。用能折姦回之燄。塞逆黨之亂萌。雖有梟獍之姿。鬼蜮之謀。禁不得逞。鐘虞不動。垂三百年。及夫天祿既終。大命已改。然而陷胸斷脰。覆宗湛族。守節而不貳者。?於天下。至於倡優庸?。亦義不靦顏以求生。其遺?殘黎。崎嶇於魑魅瘴癘之鄉。飄蕩於風鱷魚之窟。終不肯背主負國。死而後已。烏乎壯哉。節義之盛。近古所未有也。宋蘇軾有言。平居必有忘軀犯顏之士。則臨難庶幾有徇義守死之人。觀於明亡。顧不信與。推原其由。則太祖有以誘導而養成之也。太祖設御史司紏察。給事中司封駁。而庶司百執事下至士庶吏卒。皆得言事。四海無不可言之人。百官無不有當言之責。耳目之所寄者廣。而任言責者眾。人人得以自靖。而懼被其責。故東仆而西起。前?而後進。賡續不絕於代。天下之士聞風慕義。感慨奮發。爭自樹立。士大夫建言得罪。時以為。榮故雖折之以雷霆之威。怵之以碪斧之刑。而不為止。若太祖者。知立國之本者矣。論者徒見其末流之失。朋黨交訌。謂明以言致亂。嗟乎。明之亂非一日也。嚮使土木北狩之時。豹房晏駕之日。西內靜攝之際。泰昌天啟厭代之年。老成魁碩之不存。危言正論之不作。奸人一搖足而天下去。明社之屋久矣。豈至甲申哉。門戶紛爭。言哤政雜。由於忠邪之並進而不分。白黑之兩存而不論。此其主不明不斷之咎。謂是以言致亂。何不思之甚也。嗟乎。世道隆而風俗衰。士不知名節之可貴久矣。天下之氣靡然澌滅。不鼓舞激勸之。猶藉口明季之失。以言為忌。不可痛哉。彼亦思天下之氣。則何以靡然澌滅哉。當其初美言小數以牢籠天下。而巧文曲法以扞之。顧天下之豪傑。不可以盡縛。急之則將起而與吾競也。故常優容寬假以柔其氣。調停委曲以平其心。然後徐示之抑揚。陰用其予奪。要使天下知吾意之所嚮而止。故士未嘗蒙顯戮絓重罪。而已頫首結氣而不得出聲。不待雷霆之威碪斧之加。而天下已相率望風廢然返矣。夫以雷霆之威。碪斧之刑。戮辱天下之士。天下莫不傷心。然而士乃愈奮而愈烈。不足以沮天下之氣也。夫惟馭之以機權。日朘月削於怳惚暗昧之中。而無?之可指。然後天下之氣可以消亡而至於盡。故惡天下之士。而用機權以折之者。賢於戮辱。其實酷於戮辱。而人不知也。夫氣猶水也。瀦而節宣之。則渟泓奫淪。挹之而不盡。積土石障之。則鬱怒薄射。潰?而為患。患其潰決。知障之無益而益害也。易其術而殺之。水患平。而水亦旋竭矣。是何異於防疾而絕穀哉。穀者人所資以為元氣者也。士者國所資以為元氣者也。吾為絕穀者危。是以著其利害。釋論者之惑焉。_
論治篇二|孫鼎臣|HCJSWXB_RAO_1881|卷八治體二原治下|天下者州縣之積也。宰相者治之所由成。而州縣者治之所從出。不可輕也。治天下者。養之教之而已。朝廷有養之教之之政。而不及於民。是州縣之過也。川陝楚之變。民皆以州縣為辭。州縣者。民所望為父母也。今疾之如仇。而欲剸刃焉。其所由來遠矣。豈盡州縣之過哉。選之不精。任之不重。待之不寬。夫是以敝至此也。州縣之途四。曰進士。曰舉貢。曰捐納。曰丞倅。舉貢進士。困於記誦之學。而溺於科舉之文。一日臨人。腐儒老生低首聽於幕友吏胥。即其聰明才傑之士。猶必磨以歲月。然後能稍習其事。及其欲有所為。而更調之符至矣。立賢無方。捐納亦人才之路也。然甫入資而遽出宰。階級躐矣。且彼之入資果何心哉。求以償其欲也。奈何乎其以民之脂膏而為市乎。中唐而來。縣令多取丞倅。然唐末之丞倅。士人也。今則捐納出其中。吏員出其中。其人已嘗毀廉恥而自屏於流外矣。其拔而出之者。皆巧於媚其上官。而忍虐用其民者也。千金之璧。使傭?守之。如之何其可乎。吾故曰選之不精也。州縣之上有府矣。其上又有巡守道。又其上有藩臬之兩司。又其上有撫有督。一吏也。而監之者五六人。此一人者之性情語言動作。其順逆皆足以為利害。其左右之人。以至佐史之屬。其好惡皆足以為毀譽。其居與行之供億皆取給焉。雖公廉之長。臨之固已不勝其病。而?有所挾以逞其私哉。利之當興也。害之當去也。此五六人者一不可。則其事不能舉。此五六人者。條教之所及。意旨之所向。心知其非。而不敢不從。三年而政成。課吏之法也。為地擇人之說興。數徙而不安其職。首尾不貫。上下不親。往者行取之制。州縣猶可望躋清要。中材可以勉強於功名。今士人一綰縣符。終身擯外。百餘年來。公卿中以州縣起家者無幾人。雖俸滿大計。保舉未嘗無激勸之法。而循資而升。其至方面犬僚。?往往而難。其老死於風塵者。不可勝數也。吾故曰任之不重也。國家之本意。以教養其民責州縣。督之之深。防之之密。本意亡而文法勝。錢穀簿書之間。一毫之不如法。輒干處分。故有受事數日而註吏議。歷官數十年。而末霑寸祿者。歲滿考績。雖龔黃召杜之倫。不能及格。功罪黜陟。上下於奸胥之手。骫法要賂。必饜乃已。且夫紘急則絕。法急則玩。操之已甚。窮而思遁者。人之情也。催徵不力之法重。不得不侵移刑名。失入之法重。不得不姑息緝捕。廢弛之法重。不得不諱飾刀筆。出入休咎從之。彼其心日諰諰焉救過之不暇。而暇教養其民哉。歲祿之外。加給養廉銀多者。至千餘兩。至優也。然前人侵欠。責償後人。一人逋負。波及數任。謂之攤賠。公事無名之費。例所不許。均之州縣。謂之公捐。皆於養廉除之。而養廉僅虛名矣。父母妻子之養。族姻賓客吉凶往來之禮。安所從出乎。吾故曰待之不寬也。有此三者。故高人之行。出?之才。常薄之而不樂就。而吏始回面易慮。甘為苟賤不廉。第求便其私圖。而職事之修廢。民生之休戚不計矣。州縣積輕如此。天下果何由而治哉。復唐宋之制。丞尉以進士舉貢為之。考滿擢京朝官。復出為州縣。則練於吏職。而習知民情。仿漢令長太守剌史之法。州縣屬於知府。知府屬於巡撫。置掾屬。分理刑名錢穀之務。罷司道官。則事簡而易達。省苛細之文法而厚其祿。則人自效而得盡其才。用明邱濬之言。九年通考課功。一考再考。平常者復任殊績就加其秩。然後可以責成功。采唐元宗之詔。凡官不歷州縣。不擬臺省。進取之望遠。故有為之志興。選之者精。任之者重。待之者寬。州縣得人。而天下如網之在綱矣。_
防議|方濬頤|HCJSWXB_RAO_1881|卷八治體二原治下|防之有不勝其防者。以不防為防。轉愈於防而不防。非不防也。曰防內弗如防外。防近弗如防遠。防城弗如防鄉。防江弗如防海。防各口弗如防要隘。防中腹弗如防邊界。防之以兵。弗如防之以民。防之以將士。弗如防之以官吏。防之以器械營壘。弗如防之以禮義忠信。必在在設防。將力為之絀。財為之竭。心為之渙。勢為之分。雖防等於不防。有人焉審其利害。權其輕重。區其緩急。辨其難易。明其勞逸眾寡。知其主客強弱。排眾論之張皇。振?情之畏葸。戒帑藏之縻耗。重根本之要圖。至艱至鉅。持之以鎮靜。至危至險。處之以坦夷。至繁至劇。御之以簡約。至紛至擾。劑之以?疏。不防為防。豈有他道哉。眾志成城。固若金湯。萬里之築。實為厲階。吁。往古可鑒也。譬諸一家。重門?戶。潭潭之府。夜防奸宄。掫者無幾。不必男衣甲而婦枕戈也。明季流寇之禍。通都大邑。所向瓦解。而山中築砦自守者。一夫當關。萬夫莫敵。雖天崩地陷。彼獨若無事者。然防之不得其道。則先事惶惑。臨事恇怯。未事罷敝。既事空虛。其不至開門揖盜也。果足恃乎。抑無可憑乎。而議者曰。有備無患。安不忘危。申畫封守。垂諸經訓。廣為之防。猶虞乘間而入。夫安有漫不設防。以任其衝突蹂?者。曰由外而內。由遠而近。由鄉而城。由海而江。孰則要隘。孰則邊界。兵之數少。民之數多。將士但能用兵。官吏足以用民。器械營壘無人。則委而去之。禮義忠信。固人人之甲冑干櫓也。矧彼勞而我逸。彼寡而我眾。我主而彼客。我強而彼弱。其利害輕重。緩急難易。彼未嘗不了然於胸中。而多方以挾制我。虛聲以恫喝我。使我墮其術中。絀我之力。竭我之財。渙我之心。分我之勢。彼方暇豫。而我已不支。設令狡焉思逞。又將何以禦之哉。故曰不防之防。乃為大防。張皇畏葸。因之而縻耗帑藏。均無補於國家也。然而舍本逐末者。終弗之悟也。__　_
再答陳秀才書|鄧瑤|HCJSWXB_RAO_1881|卷六十一禮政八昏禮|瑤白承示賢配有母喪逾月、思召之歸、恐於義理未安、慇慇下問、善哉足下之問也、禮、女子適人為父母服期、傳云、不貳斬也、喪大記曰、喪父母、既練而歸、期九月、既葬而歸、注云、歸謂歸夫家也、其既葬而歸，乃婦人為祖父母為兄弟之為父後者耳、先王之意、以女子舍其父母而從人、既已易斬為期矣、若更不令其在家持服、薄情滋甚、故有既練而歸之文、所以達其私情也、朱子門人葉味道之婦喪母、既葬而歸、味道後讀喪大記、乃知其誤、令反、終其月數、?古人用情之厚如此、足下之婦新喪母、逾月即促其歸、準諸古制、未免過促、宜足下之心有未安也、顧婦人有主中饋之義、且足下有父母在、婦事舅姑之禮不宜久闕、必責之既練始歸、勢亦未便、無已、則以三虞卒哭為期、不猶愈於踰月即歸乎、昔者味道亦有言矣、以為婦在母家久、彼此多未便、欲不待練而召之歸、朱子謂或有未便、歸而不變其居處飲食之節可也、衣服則不可不變、此論未為害理、足下其遵行之、雖然、言豈一端而已、夫各有所當也、婦人遭父母喪、若遇舅姑有病、或夫病且亟、則不俟逾月、但已視含殮、宜即遄歸、所謂權也、如夫家幸無事、酒食之役有娣姒能代、而舅姑又許其循古禮以達私情、則為之夫者、又何必不使之既練而歸、而必令其銜恤蘊憤、匆遽離父母几筵乎、?視他人之父母甚重、然後視己之父母不敢或輕、而謂人之待親無庸過厚者、必於己之親待之至薄者也、風俗之偷久矣、有識者能勿思所以矯之、使之日趨於厚乎、辱承下問、敢布區區、惟足下察之、不宣、_
書應敏齋觀察所記張貞女事後|俞樾|HCJSWXB_RAO_1881|卷六十一禮政八昏禮|余同年生應敏齋觀察、出所記張貞女事示余、余大書奇貞苦節四字於其卷首、或問余曰、未嫁而為夫守節、禮與、余應之曰、禮記曾子問篇、曾子問曰、取女有吉日而女死、如之何、孔子曰、?齊衰而弔、既葬而除之、夫死亦如之、鄭注曰、未有期三年之恩也、女服斬衰、孔氏正儀曰、以?服齊衰、故知女服斬衰、夫婦人不二斬、在室為父母、已嫁為夫、今聞?死斬衰往弔、是固以夫之服服之也、惟是聖人制禮、本乎人情、使必斬衰三年、終身不嫁、則是強人以所難行、而中人以下之人、其不能仰而跂者眾矣、故為之制既葬而除之、除之而女得嫁于他族、斯禮也、所以全中人以下之人、而使天下可以通行也、世之儒者執此以繩天下之女子、見有未嫁夫死而為之守者、?以非禮詆之、嗚呼過矣、士昏禮鄭注曰、婦人年十五許嫁、笄而禮之、因著纓、明有繫也、是許嫁之後、此身已有所繫屬矣、故必待成昏之夕、夫親為脫纓、今不幸夫死、此纓孰脫之乎、將遂不脫而又繫於他族乎、是一繫再繫也、將自脫之待其許嫁他族、而又著纓乎、是繫而不繫也、以是言之、設有?死往弔而遂不歸、奉舅姑、撫嗣子、數十年如一日者、聖人必深許之也、必不以非禮詆之也、列女傳曰、衛寡夫人者、齊侯之女也、嫁於衛、至城門而衛君死、保母曰、可以還矣、女不聽、遂入、行三年之喪、作詩曰、我心匪石、不可轉也、我心匪席、不可卷也、聖人錄其詩於邶風、不以為非禮明矣、且夫聖人之禮、豈獨未嫁夫死可以改嫁乎、雖已嫁夫死、亦可以改嫁也、是故禮有同母異父昆弟之服、使執此而謂夫死改嫁禮也、可乎、不可乎、或據曾子問篇昏禮有吉日、?之父母死、致命女氏曰、某之子有父母之喪、不得嗣為兄弟、使某致命、女氏許諾而不敢嫁、禮也、?免喪、女之父母使人請、?弗取而後嫁之、禮也、是?之父母死且得改嫁、??死乎、是固不然、夫禮經之晦久矣、此經兩曰禮也、具有深意、女氏許諾而不敢嫁、禮也、此禮之正也、?弗取而後嫁之、禮也、此禮之權也、曰?弗取而後嫁之、可知?取則仍歸此?矣、古人昏禮自納采問名至請期而成禮、為時初不甚久、非如後世之論昏於髫?之年也、故遇父母之喪、待至三年之後、已為曠日持久、聖人知久要不忘之義、非可概責之中人以下也、故其制禮委曲如此、亦所以全中人以下之人、而豈謂女必改嫁乎、余所著?經平義曾詳言之、世儒不達禮意、遂謂昏禮成於親迎、未親迎之前、猶塗人也、改嫁不為過、嗚呼、豈有塗人而聖人為制斬衰之服者乎、推不二斬之義、女已為?斬衰矣、設?未葬、而己之父母死、必降而服期、乃既葬之後、又還為父母斬衰、聖人制禮有如是浮游不定者乎、夫斬衰之服、三年之喪也、聖人既為制斬衰之服、必欲其終三年之喪、苟不欲其終三年之喪、必不為制斬衰之服、是故既葬而除之、聖人之不得已也、或又曰、禮女未廟見而死、不遷於祖、不祔於皇姑、?不杖不菲不次、歸葬於女氏之黨、示未成婦也、是未廟見且未成婦、?未成昏乎、是又不然、婦者對舅姑而言、未廟見故未成婦、非謂其未成乎妻也、妻之道成於親迎、而實始於許嫁、許嫁之後、已有夫矣、傳曰、六禮不備、貞女不行、此因夫在而然、若不幸而夫死、則固當奔赴矣、且其斬衰往弔也、見舅姑乎、不見舅姑乎，既往弔矣、其必見舅姑可知也、既見舅姑矣、其已成婦又可知也、是故女未廟見而死、不遷於祖、不祔於舅姑、示未成婦道也、未成昏而夫死、斬衰往弔、示已有妻道也、聖人制禮、或遠之、或近之、豈可執一而論乎、昔延陵季子一劍之細、不因生死易心、?女子以身許人、而忍負之、　國家定制、凡未昏守志者、皆旌如例、考之禮經、則有斬衰之服、稽之功令、則有旌表之典、然則子於貞女何譏焉、余既以應問者、因次敘其詞而書其後、_
書歸震川貞女論後|王廷植|HCJSWXB_RAO_1881|卷六十一禮政八昏禮|此歸氏震川貞女論也。震川為有明一代文人。言古文者。多取法焉。幸哉貞女。何因而得有此論也。貞女之事。不著於古。其姓氏亦不顯。自歸氏之論出。而辨之者多矣。而貞女遂傳於千古矣。其言曰。女未嫁人而或為其夫死。又有終身不改適者。非禮也。是則以改適者為禮矣。其於禮引?之父母死。與女未廟見而死兩條。而不引夫死一條何也。曾子問曰。娶女有吉日。而女死如之何。孔子曰。?齊衰往弔。既葬而除之。夫死亦如之。謂夫死則女亦以齊衰往弔。或又曰。斬衰往弔。既葬而除也。經已明言夫死矣。既令其服。又令其弔。謂非夫婦乎。其為夫死。或終身不改適。又何非禮之有。若以改適為禮。則弔者一夫。改適者又一夫。而可為禮乎。先王制禮。不強人以所難。經言既葬而除。而不言嫁與不嫁。禮貴通而行之也。除服而嫁。禮也。除服而不嫁。尤禮之至者。故曰。禮順人情。又曰。禮之近人情者。非其至者也。彼女子有貴賤智愚賢不肖之不同。必以一例繩之。則非天下之通禮矣。歸氏以女子在室。惟父母為之許聘。而己無所與焉。又謂女子不自知其身之為誰屬焉。又曰。一禮不備。?不親迎。無父母之命。猶為奔也。非禮也。是則以改適為父母之命矣。夫娶女有吉日。女年已二十矣。納采。問名。納吉。納徵。請期。五禮皆行。皆父母之命也。所未行者。惟親迎耳。豈女子尚不知其身之屬於何人乎。孟子以親迎為禮之輕者。親迎則成夫婦。此婚嫁之常禮也。今不幸事變。不能親迎。而夫即死。夫死矣。而於女遂無所與乎。以前父母之命皆無有也。又將請媒灼寫庚書。?家親迎。以俟父母之後命乎。禮所謂齊衰往弔。亦以女雖未嫁。而於夫之死不能恝然。雖嫁之。必待服之除也。今之未嫁而夫死者。有齊衰往弔者乎。不齊衰往弔而即改適。其於夫亦薄矣。何歸氏不責其非禮乎。夫天地陰陽之氣。在下為河嶽。在上為日星。女子之貞烈者。其氣自足以壯山河而光日月。豈乖之傷之之云乎。彼改適者。徒以陰陽之氣之有待於調和。非是則不改適。則未免言之太刻矣。歸氏又以此為廉?之防焉。夫以未覿面之夫。哀其死而殉之。而守之。此禮義廉?本於性生。純乎天理。絕無一毫情欲之私。其往歸夫家。是聞喪而捐生赴難。並非私逃為誰氏之妾也。而竟詆之為奔。豈不詆夷齊為篡乎。何其言之背謬至於如此乎。天地所賴以立者。三綱而已。君臣之位。無敢干犯。其委贄為臣者。皆名籍吏部者也。及至國破君亡之時。樞臣則開門矣。宰輔則勸進矣。百官有司則投名授職矣。__天地易位。何有君臣。而名達禮部之諸生。乃以一衿之微。誓不共戴。與匹夫抗節?忠者。不可勝數。其得不謂之君臣乎。父子之親。毫無假借。必有生育。而後有子女。今有族人。男婦不存。嗣已絕矣。而親屬為之立後。其為後之名某字某。而族人生前不知也。而為後者。第於神主上書其奉祀名字。祝告祠堂。而為後之子孫。即族人之子孫。其得不謂之父子乎。有婚嫁而後有夫婦。至於勢窮事變未嫁而夫死者。其女來歸夫家。則其夫猶為有婦。是以女子而守夫婦之義也。於俗人之已婚有室而死者。則為立後。其無室者則否。以子立繼。不能有父而無母也。今夫死。是舅姑無子也。夫死因未婚。不能有後。是夫絕嗣也。女若曰。吾姓氏年月。吾父母書之綵帖。經媒妁送之夫家矣。委禽奠雁。即是聘禮。而又受夫家之首飾衣帛。是吾之夫。父母命之也。有夫婦之名焉。有夫婦之義焉。今夫死吾無夫也。吾可以無夫。而夫不可以無婦。有女歸夫家。則夫雖死而有婦。舅姑無子而有子婦。夫無後而可以立後矣。其得不謂之夫婦乎。天崩地傾之時。必賴有為之柱礎者。而乾坤始得以不敝。君臣之義絕。而諸生守之。父子之義絕。而嗣子守之。夫婦之義絕。而女子守之。國亡矣。家亡矣。身亡矣。而皆有以使之不亡。此以人事救天命之窮者也。而其事之至苦至難。則莫如女子。其聞訃自經。或見喪自盡。則舍生取義者也。在母家終身不改適。則明哲保身者也。至於歸夫家。持喪服事奉舅姑。撫一尺之孤。撐柱夫家門戶。則立大節名大義。孔子所謂。君子人也。於至難至苦之事。而為至中至庸之行。其聞喪哀痛。仁也。不改適。義也。為夫持服。禮也。矢之以死。確然知此是而彼非。智也。盟書在前。生死不貳。父母不能奪其志。舅姑不能阻其來。舜不告而娶。未婚妻不告而嫁。君子以為猶告也。信也。曾子聞諸夫子曰。父母全而生之。子全而歸之。可謂孝矣。斯言也。惟古今之貞女。足以當之矣。歷觀書冊所載。類皆秉性溫良。知禮法。專以貞白自砥。雖境處艱難。而甘之若飴。履之若素。舉凡世之富貴貧賤。禍福利害。歡戚憂懼。患難死生。皆不足以動其心。而矢之一日。即持之百年。可以赴刀兵。可以蹈水火。可以感天地。可以泣鬼神。宜乎與忠孝節義。同為國典所褒。志乘所錄。文人學士所傳述。而鄙薄頑懦之夫。所感奮而興起。三綱立矣。五常植矣。雖聖人亦許其為天地之完人也。而歸氏且曰。先王之禮。不必以此勵世也。噫。婦女而不以貞節勵也。亦安有所謂先王之禮也哉。或曰。今之改適者。非禮歟。曰。禮也。父母以其未嫁而嫁之。則嫁之是已。禮並未言嫁之非禮也。不改適者。重在以身許人。既許之。不必有夫婦之事。要必守夫婦之義也。改適者。重在以身嫁人。必嫁之以行夫婦之事。而後成夫婦之禮也。夫婦之義無可逃。夫婦之禮亦不可廢也。但改適者。其事多有曲折。而亦不免有所忌諱。其女家庚書。必向夫家收回。其定婚首飾儀物。必退而還之夫家。其改適之家。必與前適之家。非戚族又不親厚。不如是。則不免有隔礙。而於心有所不安也。而以為非禮亦不可也。_
書江南黃烈女事|李元度|HCJSWXB_RAO_1881|卷六十一禮政八昏禮|同治三年九月十六日。江南烈女黃淑華。道出湘鄉之潭市。題十絕句於逆旅。自序被掠情狀甚苦。詩深痛不可卒讀。越日。關王橋客舍。有男子二。一中毒死。一絕吭死。一女子自縊於其旁。周身衣服皆縫紉無隙。訊之主人。曰。昨有兩男子。偕一女子過此。夜半猶飲酒歌笑。喧甚。既聞格拒聲。未幾寂然。黎旦視之。皆死矣。而女懸於梁。尋報所司。命埋痊。女子即淑華也。案序淑華黃姓。字婉?。上元縣人。父秉良諸生。先卒。兄乃珪。亦諸生。次乃璋外出。次乃瑾。習舉子業。咸豐癸丑。賊破江?。家陷賊中。時烈女方五歲。弟乃璧三歲。兩兄治農圃自給。家故多藏書。烈女從兩兄學。遂通大義。能詩。既長。擬許字某氏。烈女曰。吾屬猶燕巢幕上耳。何以婚嫁為。乃止。甲子六月十五日。官軍克江?。越日。亂兵至。殺二兄於庭。尋入室。有寶慶勇。申姓。掠烈女出。弟牽烈女衣。母跪乞免。申怒曰。從賊者殺無赦。主帥令也。遂殺其母若弟。長嫂至。又殺之。仲嫂不知所往。烈女憤痛。哭詈求速死。申笑曰。吾不殺爾也。遂繫烈女於其居。尋遷諸舟。泝長江而上。屢欲犯烈女。烈女死拒之。遍紉上下衣。同舟女伴有金眉壽者。烈女舊識也。一卒欲污之。眉姑弗從。會窗開。遽躍入江死。申繇是不敢逼女。舟抵長沙。申知烈女不從己。將以屬媒氏。未果。初烈女入舟。欲投江者數次。念不能為母與嫂弟復仇。死無益也。自是日謀殺申。及抵湘潭。舍舟而陸。烈女私喜曰。可矣。亡何又遇一扶姓者。與申偕行。烈女自念以弱女子。欲斃二壯夫不濟。則且求死不得。死志雖早?。究未知何術以死。爰題詩逆旅以明志。不意越一日即得死所也。詳察情形。大約以酒醉二卒。因而鴆之。其死後加刃者。必申也。烏虖。烈女以十七齡弱女子。生入虎口。越三月之久。皭然不污。以計斃兩勇夫。如孤雛腐鼠。又能使姓氏家世。及蒙難苦心。具見於詩若序。以襮白於天下後世。此其智勇貞烈。有卓絕古今者。不獨詩文之工也。可不謂奇女子歟。抑又思湘軍克金陵。救民水火中。斷無殺掠平民之令。而當蒼黃擾攘時。主兵者耳目有未周。如申某等遂乘機淫掠。亦勢難盡免。顧安知此中有烈女其人在哉。而如烈女及金眉姑之矢死全貞。名湮沒而不傳者。又可勝道哉。謹据湘鄉新志。具書其事。使海內知有此奇烈。擬諗彼都人士。為請　旌表。且為司兵枋者告焉。__　附黃烈女詩并序_　余姓黃氏。名淑華。字婉梨。江南上元縣人。父秉良諸生。先卒。長兄乃珪亦諸生。仲兄乃璋外出。叔兄乃瑾。亦習舉子業。余家陷賊後。兩兄力於農圃。家賴以給。時余方五歲。弟乃璧三歲。家故多藏書。暇則課余及弟。常取古今節烈事詔余。且勉之曰。余家逼處城中。城克必及於難。慎勿苟且偷生。以玷先德。壬戌將以余字某氏。余請曰。余家居此。猶燕巢幕上。朝不保夕。胡以婚嫁為。遂止。今歲六月。官軍克金陵。余方慶出水火而登衽席矣。孰意克城之二日。則有亂兵至。殺二兄於庭。乃入括諸室。一壯者索得余。挈以出。弟牽其衣。母跪而哀之。彼怒曰。從賊者。殺無赦。主帥令也。遂殺母及弟。長嫂至又殺之。掠余行。而仲嫂則不知何往。余時悲痛哭詈。求速死。彼大笑曰。余汝愛。不汝殺也。遂繫余於其舍。旋遷於舟。溯長江而上。夫茫茫大江。余非不得死所。惟憾以余。累及老母嫂弟。今既與之同行。不思所以報之。徒死何益。昨至湘潭。舍舟登陸。余喜甚。意將以此時殺之。孰意天不余佑。適有與之偕行者。夫以一孱弱之身。逼處於二壯夫之側。殺之實難。污我實易。儻不速死。恐無顏立於人世。然死雖已?。究未知何術以死。何地以死也。因自序顛末而書之。紙一帛一。帛懷於身。紙糊於壁。并作十絕以附於後。時甲子九月十六日。十七齡女子自序於湘鄉潭市之旅?。__　自憐生小遘奇災。?遇紅羊劇可哀。若昧真心從蕩子。偷生雖好罵名來。__　年來小謫住塵樊。辜負雙親孕育恩。窀穸不能安體魄。挑燈轉憶倍銷魂。__　儂家偏在此城中。兩度遭殘怨即戎。底事老蒼偏疾善。存亡各半又西東。自序。存者余與仲兄夫婦及姪。而又天各一方。哀哉痛哉。__　自從被掠到家門。日在狂瀾死未能。郤喜財奴惟好貨。天教白璧玷無蠅。自注。掠余者申姓寶慶人。余恐被其污。已將衣服縫紉矣。__　無何月又見初絃。䲢我同登江上船。舟子挂帆無恙祝。可知儂不願生全。__　女伴何人不受污。余同張氏及金姑。超?更羡金眉壽。一死猶能護友于。自注。金姑眉壽。余舊識也。一人欲污之。弗從。適船窗開。躍入江死。金姑死後。彼乃不敢逼余。亦心敬其烈。故云。__　記隨女伴到江濱。誓作人間不朽身。遠涉洪濤誰是伴。相依惟有影形親。__　征帆又說抵長沙。遙望湘靈廟拜嘉。乞翦赤繩教寸斷。莫令哀怨訴胡笳。自注。彼至此。又將以余屬媒氏。故默乞靈焉。__　平地風波息又生吾身何處乞安平。婉言雖免于飛去。欲報奇?恐不成。自注。至此又遇一扶姓者偕行。__　自古成仁總殺身。吾身何必苦逡?。憑將浩氣還天地。長共貞靈在九垠。_
濛水迎恩橋烈女墳祠記|莫友芝|HCJSWXB_RAO_1881|卷六十一禮政八昏禮|咸豐五年秋。余自遵議將返都。勻道梗。留會城。且兼旬。八月壬寅。荔波解餉官約南取青崖道。貿然從之。計明日。當宿甲浪中途。舁人憊歧。止定番。乃獲。經其城北烈女橋。所謂蟻墳者。徘徊祠下久之。嗚呼。烈女之死垂二百年。豈欲有明於後。故舛余行。俾親履遺蹤以取證耶。按烈女蓋定番州人。順治四年春。流賊孫可旺陷貴陽。遣其黨艾能?攻定番。二月十二日屠其城。明日。賊目獲烈女於束關叢冢間。攬其襟。女怒曰。是汙吾襟矣。裂而走。賊尾至迎恩橋。詰氏里不應。且謬慰其無家。女曰。家在吾心。汝斷吾頭。噴而叱之。賊陽刃加頸。詈益甚亟。眾擁以行。烈女跳身投濛水不得。憤觸石闌。腦裂死。越三日。?蟻銜土覆其屍。如馬鬣然。馥馥有香氣。後州人謀徙葬。少去其土。蟻?之。耕人誤掇其土。?病。還之即瘳。牛馬踐傷。旋復完。遂稱迎恩橋為烈女橋云。道光二十三年。州守者以省志失載疑誕。復議徙墳廣橋。功甫半。明日蟻封如故。乃石為墳。牆界墳於橋右。而左通行於橋北。建烈女祠。掘地得銅鼓。遂懸祠中。以樂歲時。疾疫水旱。禱之亦往往應焉。方流賊入黔。自省會避亂定番者數千家。自他州縣往者。稱是城既陷。百無一生。於時深閨弱息潔身。飲白刃蹈水火萬計。可知者顧人龍妻李張承祖妻吳二人耳。鳴呼。何不幸也。蟻子何知。乃能●蠁感召。保閱二百年之朽骨。巋然中橋。聳動人耳目。將毋殉城萬計。貞烈之魂。憤其沙蟲同盡。故隱假?蟻以表異此女子。使過斯地者。緬想一時被禍之慘。藉以牽連感愴於無窮耶。不然。烈女錚錚而死。且不欲留族姓。而區區弄蟻子狡獪。獨何為哉。逆旅不寐。為論次其?。更製享祌之詩。留祀者歌其詞曰。　擊銅鼓兮音音。聳碧橋兮春江。靈之旂兮旖旎。擁芝蓋兮百花裏。靈不來兮何思。對百花兮心悲。撫遺蹤兮匪遙。悵神光兮合離。茨黎酒兮盈尊。雲子飯兮馥芬。神庶幾兮醉飽。福鄉人兮無大無小。士蹈義兮女含貞。除疵癘兮永不生。長有秋兮歲復歲。肅薦享兮千萬。燭穗颺兮連斑。颯風馭兮欲還。雲陰陰兮極浦。珠霏霏兮四山。雨濛之水兮清無渾。賊兮蟻兮。誰怨誰恩。靈之歸兮奈何許。鬱青塚兮浩終古。_
甘節婦傳|管同|HCJSWXB_RAO_1881|卷六十一禮政八昏禮|節婦金氏。江甯金智洪女。年十七。歸同縣甘元勣。五載而嫠。所生惟一女。節婦忍死養寡姑。立族子文陞為嗣。文陞娶婦劉。旋卒。亦無子。節婦守義二十八年。年四十八卒。當卒時。女已適人矣。而寡姑猶無恙。婦疾革。謂其子婦曰。吾命將終。不能終事而祖姑。吾死不瞑目矣。歿後五年。族人福遂為請　旌而述其事。乞予作傳。婦人嫠居守義。其事蹟比比相同。不必具述。節婦所異者。家有田僅二十畝。能以十畝養寡姑。而以十畝入宗祠為祭祀費。夫先王之制。卿以下必有圭田。而士無田則不祭。所以尊祖敬宗。血食於長久也。今豪富之家。市買膏腴。動連阡陌。而罕置祭田。何者。市田私子孫。而祭田必公諸宗族。迨其久困入他人。而家益困。則祖宗之靈有不血食者矣。嗟乎。棄根本而欲肥枝葉。豈可得哉。甘節婦者。於荼苦困阨中。獨能知此義。可舉以風今世士大夫。予故樂為之傳。或曰節婦歿後。常見形如生時。既死而猶念其姑也。其事怪。予不論云。_
親病納婦論|鄧瑤|HCJSWXB_RAO_1881|卷六十一禮政八昏禮|親病不得納婦、不待知者辯之矣、鄉俗家有疾病、?令其子䲢遽成婚、意以新婦入門、病者見之而喜、冀其速痊也、士?禮請期之辭曰、惟是三族之不虞、使某也請吉日、鄭注、不虞謂卒有死喪、此即世俗剋期娶婦之意、顧云三族者、就主人言、謂父昆弟己昆弟與子之昆弟也、至人子值父母有病、侍藥求醫、籲天祈代之不暇、而乃亟亟納婚、猝有不虞、此豈人子所忍言耶、故言親迎女在塗、而?之父母死者、?受命往迎時、父母本無恙、中途驟聞大故、非父母已病、迺恝然行親迎之禮也、然則親病之不宜納婦、豈待辨哉、於是有戚某母病、母言於父、欲為子納婦、趣令將事者、其子以侍病倉皇、堅執弗從、母病因是少增、客過而問曰、將從其母乎、抑從其子乎、余曰、子之不肯娶、情也、亦禮也、顧其母之必欲納婦者、?自料不起、猶冀倖於屬纊之先、一見新婦、覘其容止動靜、以卜能宜室家與否、而後甘心瞑目、其意重可哀矣、人子事疾、苟可以求順其意、而少紓其病者、無弗為之、即權宜娶婦、未為不可、第躬侍湯藥、不得執親迎之禮、選族子弟之?於禮儀者、致命女之父母、告以病姑迫欲見婦之意、即日就途、請女之母及親兄弟送之來、如徼福先靈新婦入門、姑病旋愈、實為兩家之福、儻遂不諱、則援親迎女在途、而婿之父母死、女改服布深衣縞總趨喪之文、入門號哭、隨家人治喪、禮也、或曰、女改服者、以?親迎之故、雖未成婚、而婦之分已定、故聞?父母死而趨喪也、今?不親迎、儻在途聞變、必責其趨喪乎、答之曰、父母無恙、自不可廢親迎大禮此則母病在?、忍死以待、為之子者、猶且委蛇容與、爵弁纁裳、緇袘乘墨車、往迓之子之門、為之御輪始歸乎、即不親迎、女在途聞喪、將遂偕其姆中道而返乎、此非準禮之論也、或又曰、女既奔喪矣、既葬將如之何、禮經未有明文、意者隨其母歸、?除喪而後成婚乎、則又荅之曰、婦人以夫為家、既入?門、無庸歸、即若今之童婦執縫紉浣濯井臼饎爨之役以事君舅、三年之喪畢、主人乃治酒食大召鄉黨僚友為其子成夫婦之禮、?昔之以母病納婦、倉卒不親迎者、達權也、今之以父命成昏、慎重而合者、所以厚別也、如此則於禮甚宜、而於義亦協、客退、遂書之、以質議禮之君子、_
論未嫁女過門開容事|王廷植|HCJSWXB_RAO_1881|卷六十一禮政八昏禮|余既論貞女事。惟於開容一節考之於書。俱無所據。柏舟之詩。朱高安以為節女誓志而作。謂未有國君世子妻寡。而有奪而嫁之者。其識誠卓絕千古矣。即謂共姜之母欲奪其志。亦在未嫁。而共伯即死故其母得而奪之。斷未有如小序云云者。至詩所云髧彼兩髦。則不一其說。集傳謂翦髮夾匈。子事父母之飾。親死然後去之。蓋指共伯也。朱高安亦謂翦髮垂眉。本童子飾。成人弗去。示人子事親。已長不忘孺慕也。夫子事父母。本於內則。拂髦之文。既為事父母之飾。則無當於子死之義。儀禮既殯。主人脫髦。夫既殯始脫。似是喪禮之飾。於親死去之之義。亦不切當。且於詩詞亦不相涉。朱氏錦琮曰。童子總角。餘髮垂至兩眉。將冠。則改角為紒。是仍以兩髦。指共伯言。但共伯已死。何有兩髦。即以共姜為未嫁自誓。則並未見共伯。何以知其兩髦。?兩髦人人有之。共姜斷不以人人所有之兩髦。而指為其夫也。愚謂古人男女皆留髮。則男女皆有髦。內則子事父母。亦統男子女子而言。詩既言兩髦。則不必泥於內則拂髦儀禮脫髦之解。又內則云。兒生三月之末。翦[髮](鬌)為鬌。男角女。鬌者。所存留未翦者也。男子束髮。女子結髮。皆下垂也。男子二十。女子十五。則不下垂而冠而笄矣。今女子之出嫁者。先擇吉日。時開容主人肅女賓二人。以采絲拔去兩角並額髮。又翦齊其兩眉。然後冠帔以拜。辭祖廟。此禮不知於古如何。然天下之人。無貴賤皆通行之矣。女子之嫁與不嫁。即在此兩眉額之髮不同。北京女子未嫁。雖三十亦梳叉髻。嫁則用扁?梳頭。各處鄉俗。亦謂未嫁女為髦頭女。又人家婢女已嫁曰僕婦。未嫁曰丫鬟。字書。丫。物之歧頭者。亦指此兩髦而言也。若以兩髦屬之女子。則於詩詞更順。而事實亦為切合。詩言柏舟取歲寒霜雪不改之義。在彼中河。言兩岸無靠。喻母家夫家。兩無所繫屬也。髧彼兩髦。謂此兩髦下垂如今日結髮辮。不梳頭之謂也。實惟我特。謂此兩髦下垂者。實是我之儀容。終其身而兩髦下垂者。實是我之奇特。特謂特立獨行也。雖之死亦不願改此兩髦而嫁人也。而兩髦為女子之容。去兩髦為女子嫁時開容。則古今之禮通矣。而未嫁而夫故。守貞者之不開容也。可知矣。節婦有翦髮割耳斷鼻以毀容者。仍由楊家母氏裁之可也。_
霍勒霍屯氏守義論|李惺|HCJSWXB_RAO_1881|卷六十一禮政八昏禮|蒙古正白旗護軍校蘇隆阿之女霍勒霍屯氏、字於繙譯生員瑞祥、未昏而瑞祥沒、女欲以死殉、其家防之嚴、不得死、乃以奔喪請、父母哀其志、許焉、至?家、則撫棺大痛、瑞祥之父母泣、觀者皆泣、徐出袖中刀截其髮、誓守義以終、此道光十三年事也、金純甫太守、為瑞祥之叔父、余?聞之太守云、或曰霍勒霍屯氏貞女也、余曰霍勒霍屯氏節婦也、或曰婦人之義、從一而終、未為人婦、而守婦人之義、非禮也、余曰義之所在、即禮之所在、霍勒霍屯氏之守、義也、禮也、今夫禮莫重於君臣父子、夫婦父子以天合、君臣夫婦皆以人合、以君臣論、為人臣者無有貳心、至未委質策名、則似乎分之所不屬、然而古之節士、不幸當國家之變、即不必捐軀以殉、而匿跡銷聲、終身不出、彼其心恒若有耿耿難忘者、豈不謂吾固有君哉、君臣之義、無所逃於天地之閒、孰非王臣、而得謂其未為人臣乎哉、然則為人婦者可知矣、女子未嫁、是未為人婦也、未嫁而已許嫁、不得謂非人婦也、禮言女子許嫁纓、纓之義取乎繫、身有所繫、即義無可絕、義無可絕而絕、以其未嫁也、而寬之、義無可絕而心有所不忍絕、轉以其未嫁也而苛之、夫以守義者為非禮、豈義無可絕而絕之者之有當乎禮耶、禮準乎義、義不關乎嫁與未嫁、而視乎能守不能守、余故曰霍勒霍屯氏之守義也禮也、且人苟盡乎其實、即不當靳之以名、未為人婦而無媿乎為人婦、婦之可也、春秋之法、可進者進之、則即以霍勒霍屯氏為節婦也亦宜、雖然、有奇節者必有盛名、名之所在、好名者趨焉、世家大族門楣相尚、其未嫁而守義者、或為勢之所䲢、而非其心之所安、夫即使其心未必如是、而其跡如是、論者猶不能不以節予之、而?霍勒霍屯氏之毅然決然、初非有所䲢而然、其至性為何如也、於戲、可以風矣、余聞是事、不勝嗟歎、而又惡夫人之好為苛論、而適以便其苟且之私也、因力辨焉以袪世俗之惑、即以為天下之為人婦者勸、而天下名教之所繫、有類乎為人婦、而較重乎為人婦者、其亦可以自?也夫、_
答祭外祖父母問|王人定|HCJSWXB_RAO_1881|卷六十七禮政十四祭禮下|鄉人黃某。學者也。有外祖父母木主立於家堂龕上。清明冬至家祭時亦設祭焉。其族人有責其非禮者。某乃以告予曰。此吾母命也。母無昆弟。迎養外祖父母於家。以終其天年。喪葬後。立木主祀之。今吾母已沒。而外祖父母之祀未廢者。不忍背吾母愛敬之心也。且聞伊川禮亦有之。而彼乃以非禮責予。何也。予曾。外祖父母之祭。經傳所無。而惟程子行之。第伊川集有其母上谷郡君行狀云。郡君得疾。未卒。前一日。謂伊川曰。今日吾在。宜為我祀父母。明年不復祀矣。朱子嘗舉以告門人。謂伊川亦曾祀其外家。何氏燕泉云。上谷明年不復祀一語。是謂此祀止於其身。卒後可廢此禮也。今人未考程集。細審上谷臨終之語。遂以節時家祭前一日祭外祖父母為伊川禮。殊失之矣。汝非學者則已耳。汝學者。汝族責汝以非禮。汝其奚辭。而汝不忍背母心者。即宜以上谷郡君明年不復祀之語裁之。毋致終失於非禮也。某唯唯而退。_
題主說|李棠階|HCJSWXB_RAO_1881|卷六十七禮政十四祭禮下|世俗題主。皆虛主字一點。臨時請顯者點之。?考諸書。皆無此說。明儒呂新吾及　本朝劉山蔚皆闢其謬。今年仲冬。張雲階先生葬其母。以尊翁主已用朱點。此時用墨。一匱二主朱墨不同。於心不安。命某題主仍用朱點。雲階先生某父行也。何敢有違。但其援唐宋題主。墨書訖。以光漆重模為據則有疑。通典所載。乃天子禮。宋朱震引之。亦天子事。非士大夫之禮也。唐宋士大夫禮不可考。而今世遵用朱子家禮。朱子固南宋士大夫也。家禮只有題主。并不言點主。若用朱。則必如通典特言之。不容概言也。據家禮。則宋之士大夫。不敢援光漆重模之說可知矣。至　本朝通禮。品官止言題主。即國喪亦止言大學士題主。若用朱點。亦必如通典特言之。不容概言也。以墨筆其常。朱其變也。宋之士大夫。不敢援用當時大喪之禮。而今日乃用之。今又不援時制。而援唐宋大喪之禮無乃不可乎。又謂尋常素書遇誥?。定用朱書示敬。誠然。然必全書其字。豈有止用一朱點為尊敬乎。止用一朱點。則實係以上行下。牌票告諭所用。此外無有。此山蔚先生之言。似未為謬也。今題主止用一朱點。果出於尊敬否乎。抑僅隨俗沿用乎。俗固不可遽變。一人亦何能變俗。但考之於古今皆無據。問之於心則不安。果宜何從乎。__　_
卑幼初喪不當受賀議|雷士俊|HCJSWXB_RAO_1881|卷六十三　禮政十喪禮下|崇禎十三年。五月丁未。余弟淑度沒。六月己未。余生日也。余於是年三十矣。廣陵之俗。雖三十。遐邇必庀觴豆。承筐篚。以為壽。如八九十者。是日人咸壽余。不以有弟喪而止。余力郤之。七月庚子。余繼祖母春秋六十。家君以其事問余。余請罷祝。而於來年行焉。通國之士。咸怪而駭。余曰。是不讀書。故不曉也。援引古今以為議。先王之制。喪禮自三年而外。有期。有大功。有小功。有緦麻。非以飾觀也。蓋哀動於內而服其服。因以惡其飲食。變其居處。哀之有餘者。非此無以安。哀之不足者。其服而勉以致焉。所謂以故興物也。而哀有不同。服亦有差。哀之重者其服重。服何準乎。準於哀也。三年之外。期為尤重。其服在尊者不論。卑者若父之於子。兄之於弟。夫之於妻。皆彝倫至戚而不能恝者。乃死亡之際。金石管絃不輟。一家之中。而胡越隔視。一人之身。而吉凶殊類。恣睢錯亂。猶可謂之禮乎。今三年之喪。世之失多矣。或猶知其謬。而不以為然也。而期之喪。未數月而壽辰。或從而婚嫁。鄉黨宗族往賀之。遭喪者受賀。恬不為怪。是事也。尊者於卑者尤甚。雖粗有見識之輩。莫覺其謬者。其意但曰。家統於尊。尊者之慶。不當以卑者止也。吾謂其不可者也。期之喪。次於三年一等。其冠緌之式。衣裳之儀。皆酌於三年之喪。而稍輕焉。既葬而始飲酒食肉矣。而終其喪不與宴會。今於其不宜飲酒食肉之時。而遽宴會。其不可一也。飲酒食肉與宴會。禮有其限。而無分於尊卑也。而期之喪。莫重於父之服子。何也。父與子分之相去雖遠。而其義則一。父之於子。如子之於父也。子於父悲痛者累年。父於子方死。而嬉笑猶常。無是理也。故古禮。父之服子有三年。有不杖?。國朝之禮。長子眾子皆以不杖期。依古之道。推而祖之於孫。亦有然者。今以父而屈其子之喪。又或以祖而屈其子服子之喪。皆是臆說。其不可二也。賀必備音聲。招賓客以為歡。禮。鄰有喪。舂不相。里有殯。不巷歌。父子之親。非鄰里可比。音聲之設。踰於相歌。其不可三也。鋪几筵以招賓客。而作音聲以悅之。將服衰麻與。而娛耳目。快心志。是廢其實。將棄衰麻而不服與。是又廢名也。服與不服。俱為舛乖。其不可四也。晉知悼子卒。殯未葬。而平公鼓鐘樂。杜蕢揚觶爭之。祖父雖尊。子孫雖卑。不過君之於臣。數月之喪。殆猶殯焉喪。殯而樂。是謂樂哀。其不可五也。禮為殤服降。有長殤。中殤。下殤。無服之殤。非殤則服不降。服不降。則其執喪之禮可知也。今冠而有室。年踰二十。不謂殤矣。而齊於短折之嬰兒。但服其服而已。是誣乎死者。其不可六也。會典期年喪服。不許守制。凡律之所禁者。其必有為此者也。先賢期喪。令之所著。尚乞守制。以伸其哀。今禁守制矣。禁之所不及。而猶違禮以便其私。是何今不如古。其不可七也。則賀與受賀之非禮昭昭矣。而婚嫁者。其失又不在賀與受賀也。人之所以異於禽獸者。有情以相愛。有文以相接。若殘忍刻薄。而率意徑行。幾何不為禽獸。詩曰。人而無禮。胡不遄死。言人之所以生者。以其有禮。無禮者當速死也。_
喪歸宜入家論|鄧瑤|HCJSWXB_RAO_1881|卷六十三　禮政十喪禮下|世俗有狃於舊習。忍心悖理。恬不為怪者。喪歸不入家是也。夫幽明雖隔。情理無殊。今人離鄉井遠出。或數年。十數年始歸。而其子孫舍於宅外。不使入家。己之心安乎。遠歸者許乎。則不幸以客死。喪抵里門。為之子孫者。乃不迎請入室。遽送之荒郊墟隴閒。猶有鬼神。其肯許乎。子孫之心。又能安乎。吾知死者必不許。子孫之心亦必不安也。然而終不能改者。則亦狃於習俗。無以古義責之耳。禮曾子問曰。君出疆。以三年之戒。以椑從。君薨。其入如之何。孔子曰。入自闕。升自西階。如小斂。柩入自門。升自阼階。君大夫士一節也。雜記。諸侯行而死于館。喪至於廟門。不毀牆遂入。適所殯。大夫士死於道。至於家。載以輲車。入自門。至於阼階下而說車。舉自阼階。升適所殯。此皆喪歸入門。事死如生之明證。聖人準情定禮。至當不易之道也。又周禮殯在西階之上。惟死於外者。殯當兩楹之中。示不忍遠之也。?待死於外者尤有加禮。古人用意之厚如此。左傳載齊莊公以襄公二十五年為崔杼所弒。葬諸土孫之里。二十八年。齊人遷莊公殯於大寢。此則死已三年。以其先殯不成禮。猶從郭外出而遷諸路寢。為之改殯。齊人卒無所忌。以為必如是。臣子之心始安也。今之為人子者。不幸親死於外。奈何不援禮治喪。使其親魂魄遠歸。竟不得一入家門。少紓客死之慟耶。　今制以王事死於外者。許入城治喪。都邑之有城門。猶人家之有大門也。　朝廷於臣子之喪。曲加恩?。許令入城。子孫於祖父之喪。乃不許其入家。悖孰甚焉。或曰一家之中。有諸父兄弟在。且多聚族而居。以尸入。慮眾有違言。顧有異宅而處。亦不肯以親喪入門者。此豈慮諸父晜弟之有違言乎。且諸父晜弟不令以喪入。問心亦豈能自安耶。?有輿尸入門其家不利之說據於中。遂相率背禮。雖孝子慈孫。不免為所惑。豈不大可傷歟。夫世俗之說固已。然有未嘗輿尸入門。而潭潭第宅。不數年轉鬻他人。且或夷為田圃者。又何解耶。夫家門之興敗。關係豈在於此。仁孝之心未篤。故利害之見得而淆之也。抑近時閻百詩在京邸易簀時。語其子曰。汝扶櫬回淮。到則位我本宅。葬宜速。其子從之。以是知客死者。其魂夢固眷眷家門。游處之所。必以親至為慊。即歸土無遺憾也。嗚乎。世之忍死其親於數千里外。不迎喪入門者。抑何薄耶。悖謬之俗。不可不易。因援引禮經以明其惑。世有讀書守禮君子。尚其敬念之哉。_
喪禮論上|雷士俊|HCJSWXB_RAO_1881|卷六十三　禮政十喪禮下|古之禮繁。今之禮簡。古之禮有其名必有其實。今之禮名不存十之一矣。而名僅存者。實又亡焉。世人從而雜附其見。傳之日久。其獘益熾。以至於不可挽。吉凶諸禮。莫不皆然。而喪為甚。吾試論之。古斬衰三年之禮。斬衰裳。苴絰杖。絞帶。冠繩纓。菅屨。居倚廬。寢苫枕塊。歠粥。朝一溢米。夕一溢米。既虞。翦屏柱楣。寢有席。疏食水飲。既練。舍外寢。食菜果。飯素食。既祥。始飲酒食肉。復寢。斬衰三年之禮如是。則齊衰三年者可知矣。夫錦繡之為麗也。而被之如有刺於其體也。羊豕之為甘也。而嘗之如有毒於其口也。家室之為歡也。而遇之如有病於其懷也。先王知其然。於是乎使之斥錦繡。戒羊豕。屏家室。定以為制。今之人。無故奪其錦繡羊豕家室之適。則相與??矣。奪者不樂。而奪之者亦不樂。先王斷嗜禁欲。創為喪禮。古人守之不以為難者。悲切於內。而躬安其際也。嗚呼。善矣。今則不然。親之始死。惟衰裳絰杖帶冠屨不廢。而飲食居寢。大扺悉準於常。數月之後。?章甫逢掖。以與慶賀。或采服不加於身。又宴樂佚遊。不以為怪。人非不愛其親也。始於一二倜儻狂誕之徒。放言高議。直情矯世。而壞聖賢之制以自便。人樂其便己也。而相與效之。效之者日多。聖賢之制日益壞。世之人乘其敝。乃無不為耳目習慣。狃為當然。雖有孝稱者。頻顣不安。亦懼世之指詈。而無以自拔於流俗。此甚可歎也。嗚呼。喪禮之復也難矣。喪。哀戚之隱也。行立坐臥而不忘乎哀戚。其文繁。其事難。此夏殷之隆也。三月不違仁。顏淵之學。冉閔而下不可語矣。而三年之久。聲色美好之屬。無所動其念。進退升降。一依於禮。如順水之舟。無待強勉。此中心安仁。天下之一人也。由唐宋而視秦漢。邈乎遠矣。而繩以夏殷之隆。彼所謂士。凡庸委瑣。同於工商。而望以中心安仁。天下之一人。喪禮之復也。難矣。雖然。君子之所謂師古者。師其意也。孟子陳井田。畫地經野。更張紛紜。歸於潤澤。夫潤澤者。變而通之之義也。觀其與滕文公言喪。止於齊疏?粥二大者而已。識此可與言禮矣。今夫衰裳絰杖帶冠屨。既未盡廢。而飲食居寢。可裁以先王之意。由是而練而祥。自重殺之以至輕。使其不違眾。不咈理。儕之流俗而無駭。考之聖賢而無愧。奚為不可哉。德之盛者。於人不必求備。先王定制。令過者俯而就之。不至者跂而及之。後生小子。喜於苟且。弛懈自恣。過此者少矣。而不至者講說浸灌。循其性之所近。俛焉孳孳。自勵於此可也。喪禮廢久。如吾說用。其復也庶可幾乎。古今相去遠甚也。竹策篆書。易以紙而尚隸。豈可同哉。拘禮而禮亡。得其意以為之。不屑屑於細節。而大體未嘗不存。此孟子所謂潤澤也。而人之致力於禮者。雖一端亦有所益。若其孔步孟趨。周旋中規。折還中矩。則豪傑可以為百世法者也。_
喪禮論下|雷士俊|HCJSWXB_RAO_1881|卷六十三　禮政十喪禮下|今之?無定期。遲緩者或五六年。或十餘年。甚至數十年。子孫累傳。而後葬其祖父母曾祖父母者。世俗之大失也。然則當於何期。葬記之所云是矣。三月而葬也。國子高曰。葬也者。藏也。喪遲緩不葬。是死無以藏也。死無以藏。可謂得其所乎。人之死而墳墓也。猶生而宮室也。今夫人露棲野處。則憂寒暑之患。風雨之苦。四體臭危卼。而心志拂鬱。以生推死。勢異道同。且人雖近。而三年以外。必有其冠婚慶賀之禮。既有冠婚慶賀之禮。則必有絲竹燕饗之節。以喪在殯而罷之。是廢冠婚也。懼廢冠婚而不罷。是喪殯未葬而樂也。晉荀盈卒於戲陽。殯於絳。未葬。晉侯飲酒樂。膳宰屠蒯趨入。曰。辰在子卯。謂之疾日。君撤宴樂。學人舍業為疾故也。君之卿佐。是謂股肱。股肱或虧。何痛如之。夫臣之喪殯未葬。君飲酒樂。屠蒯猶有譏。?其上焉者乎。今世俗遲緩成風。或難盡如古三月而葬矣。三月之後。大祥之前。其擇而行焉。不可以有踰者也。或者難曰。今之久而後葬者。非敢怠也。蓋待於天時之利。求於地理之善也。子責之甚。何不思乎。曰。儒者知親之生而事。死而葬已矣。僥倖小人。乃有拘於天時地理。以冀得貴富者。非儒者之所尚也。君子行一不義而得卿相。不為。而暴其親之遺骸以求貴富乎。如世俗之惑。而惟是之信。則大祥去屬屬。凡二十五月。天時地理。必得其吉。而可以葬者也。古之君子之盡於其親者何有。禮也。其居喪也。始沒朝夕奠。將葬祖奠。既葬而虞。既虞而卒。哭期小祥。小祥之祭。再期大祥。大祥之祭。中月而禫。禫祭其免喪也。春夏秋冬。必祭。夫喪奠約略無文。陳饌酌酒而已。猶未及乎二獻與侑食也。自虞逮禫。三獻繼以侑食矣。猶未及乎受胙與餕也。至春夏秋冬之祭。則三獻而侑食而受胙而餕。彬彬情儀。悉盡由此言之。春夏秋冬之祭。全其為祭矣。虞雖變而之吉祭。未正其為祭之禮也。而世俗於居喪不當吉祭而遽吉祭。其免喪後。當吉祭而又不吉祭。遂至終其身。子孫與祖考絕不相接者。廟不立。而祭之禮不講也。嗚呼。古之宗法亡矣。所恃紏合乎子孫者。惟春夏秋冬致祭。子孫?集則相親。相親則冠婚必告。死必訃。有善相勸。有過相戒。今五服之親。疏遠如路人。平昔殘狠。不肯往來。有忿則聚而為訟。以爭銖錙之利。廟不立。而祭之禮不講。豈獨薄於祖考哉。而於祖考薄者。此猶可痛也。_
東安禁金罐告示|翁普恩|HCJSWXB_RAO_1881|卷六十三　禮政十喪禮下|照得　朝廷立法、首嚴不孝之誅、人子事親、當繹無違之旨、?喪?惟期乎盡禮、而墳塋尤冀其永安、此貴賤所同然、而智愚所固有者也、乃聞此間風俗、於其祖父之死、即存一將來改?之心、殮以薄材、瘞之污壞、故令水淹蟻蛀以速其朽且化、而後邀同族眾、畚鍤相偕、發塚劈棺、取骸檢驗、其尚有枯筋?絡、血痕漬滯者、則以刀銼刮剔之、以鼎鑊糜煮之、傾置盆中、混加洗滌然後請之入甕、其甕與常製異、上下相合如缸、高廣俱不盈尺、底鑿數孔以吸地氣、有專門業此以濟惡者、美其名曰金罐、祗此尺餘、金罐中舉所謂三百六十五節骨、殖者無論為首為足為面為背、?焉顛倒錯亂於其中、而人子之心於是乎大慰矣、遂乃邀請地師、購求吉壤、選時擇日、重奠牛眠、戚友親鄰咸相走送、鮮不以為發福發祥、可計日待、迨至久無佳秏、甚或轉見衰頹、則又將此金罐再發再剜、再洗再瘞?聞有一歲屢遷、卒至拋棄而不敢聲張者、?以金罐取甚便、費用無多、可以為所欲為、不若舁棺遷?之艱於舉事也、然此猶不過惑於風水之說、罔知禮義之厚、將其祖父之枯骸、以為子孫邀福之具耳、又有貪人吉地、詭謀侵?、私將骸罐偷附他人墓側、以盜其吉、及被主家知覺、投族告官、受罰受刑、仍然斷令遷?、未得其利、先受其害、亦何樂而為此、然此猶不過意在吉地、成此陰謀、而非有訛詐勒索於其間也、又有奸狡之徒、或因貧困難堪、或因訛詐不遂、特挖祖骸、一具?入他人墳山、騎頂當胸、故礙風水、[勒](靳)索幫錢改?、方肯遷回者、?有用罐盛取?狗他骨、暗埋入[墳](憤)、誣人換易者、亦有埋一空罐、誣人拋棄者、且有預埋破罐、誣人毀罐棄骸者、種種虛誣、不堪枚舉、然此猶不過捏詞詐索、非真有毀棄換易之事也、豈意婪吉之徒、因見無人守墓、竟於昏夜挖塚出骸、投諸水火、即以其祖之骸易置罐內、修築完好、主家不知、猶時時拜祭他人之祖父以祈福、祈而不效、且歸咎於此地之無靈、又復挖出再遷、更求吉地、而此盜?者之子若孫、方竊幸詭計之獲售、而亦卒無一效、甚且不轉瞬而同歸滅絕、斯固婪吉者之棄人祖父、以便私圖、自必難逃天譴、而實由主家之自用金罐、自毀祖骸、自貪吉壤、有以啟之也、向使有封有樹有墓有棺、其能容盜?者之得所藉手耶、又有盜?之罐被人知覺、密為挖出、其骸遺之糞廁、或與牛骨同燒、而暗以?狗他骨、仍藏罐內、照舊掩埋、而此盜?之家、見無速效、亦復再挖再?、竟以?狗之骨為其祖骸、又為主家所竊笑而稱快者、卒之兩敗俱傷、同歸於盡、又天理之可奪乎地理者也、他若懷仇挾恨、怨毒難伸、而暗棄其仇之祖骸、以為報復之計者。尤不可以罄述、何莫非自用金罐之所致耶、然此猶不過陌路仇、傷天害理、為此凶很忍毒之行、而非有水源木本之思也、尤可異者、則以一脈之親、互相殘賊、同一父也、而有利某子不利某子之分、於是長忽遷諸東、仲忽遷諸西、叔與季忽遷諸南與北、而母之為嫡為繼為庶者更無論矣、__至若支分派衍、子姓繁多、聽信形家之言、謂此地於某房為利、於某房為害、於是以長房之祖骸、盜?於次房之墓側、又或以三房之金罐、竟易以四房之祖骸、而水火之投、糞廁之遺、以及雜諸牛骨之燒、又皆所弗、計者矣、嗟乎、此金罐之害之麤可舉似者也、其中情弊、詭譎萬端、有非人情所能擬議、以故此爭彼拒、殺伐相尋、訟棍士豪從而搆訟、禍連鄉里、仇結子孫、累月經年、傾家蕩產、而猶鰓鰓焉抱此金罐以為奇貨可居、而至死不悟、然則金罐之害、可勝言哉、所以　　聖朝制律、備極周詳、不孝之誅、至嚴且密、而鄉愚無識、竟皆毅然為之、毅然認之、亦若分所當為、而略無妨礙也者、今若驟繩以法、未免陷於不知、合行恭繹律文、明白曉諭、為此示、仰合邑軍民人等知悉、爾等如有從前已用金罐、未經入土者、限於一月以內、趕緊安厝、以後不得再遷、違者重究、其自出示以後、再有發掘祖父屍骸、改用金罐者、即行照律治罪、其有製造金罐、售賣與人者、准人捉送到官、一併嚴究、茲將律例分列於後、庶使一目了然、知所儆戒、無自罹於極典、以力挽夫頹風、則仁孝之心、釀為和氣是則守土者之厚望也、切宜凜遵、毋違、特示、_
請嚴禁火葬積習疏|錢寶廉|HCJSWXB_RAO_1881|卷六十三　禮政十喪禮下|竊維　　聖朝之治世。教孝為先。人子之事親。慎終尤重。自世俗創為火葬之法。竟有燬墓燒屍。殘忍其親而不顧者。此風臣雖習聞。而未得其詳。近於同鄉公車中訪之。則情形更慘。習染更多。誠為蔑倫悖理之尤。不可不速行禁止也。查火葬之習。浙江杭嘉湖三府皆有之。而莫盛於嘉屬之石門桐鄉等縣。彼處民多業蠶。以其不便於種植。乃於中元冬至兩節。前後相率而為火葬之舉。其發塚開棺而不燒屍者。謂之明葬。其發塚燒棺而不見屍者。謂之暗葬。舉先人之遺骸而付之一炬。火初發。則柩之中嗚咽有聲。火既息。則骨既煨燼。間有年久屍僵者。乃以斧斤支解之。仍復投諸烈燄。傷心慘目所不忍言。而為之後者。方且延僧眾。召親朋。飲讌歡呼。金錢揮霍。紳民勸之而不顧。官長禁之而不悛。冥愚荒誕。舉國若狂。實是風俗人心之患。?由嘉屬而推之他府。由浙江推之他省。漸染效尤。其貽害伊於胡底。查例載子孫於祖父母父母墳墓。燒棺槨者。杖一百。徒三年。燒屍者絞。又載於他人墳墓燒屍者。杖一百。徒三年。若緦麻以上尊長。杖一百。流二千里。定例本為嚴密。但鄉愚無知。不諳例禁。而地方等官。又以為不急之務。玩忽縱之。遂致積久盛行。釀成澆俗。若不嚴行申禁。誠恐頑梗鄉民。岡知悛改。可否請　　旨飭下各直省督撫。通飭所屬各州縣。曉諭嚴懲。並責令紳耆地役人等。分?訪查。多方勸諭。如有仍前火葬者。無論父母尊長。以及卑幼他人。均即報明。按律治罪。至實在無力殯葬。查各省州縣。中向俱置有義塚。兵燹之後。廢弛尤多。每經[紳](神)富等捐建公阡。應由地方官再查各鄉中拋荒絕產。添設義塋。聽其報明附葬。其有不願附葬者。有地則諭以及時安厝。無地則權宜檢骨坎埋。均不准私行火化。以挽澆俗而勵孝思。再臣查嘉興府各屬。更有一種刁惡棍徒。往往遇有葬事。紏約無賴多人。攘取物件。訛索阻撓。致令貧富善良。皆以葬親為難事。而停閣暴露。莫可如何。此等阻葬刁風。尤為地方之累。相應請　　旨。一併飭令地方州縣官嚴示。查獲重懲。俾鄉邑良民。得以及時營葬。似亦教孝施仁之一助。__　_
請禁停喪?|舒化民|HCJSWXB_RAO_1881|卷六十三　禮政十喪禮下|竊維俗奢示儉。禮貴稱財。州境地瘠民貧。風俗日趨華靡。冠昏交際皆然。而喪葬一事尤甚。惟夫競事奢華。而力有不逮。遂有停喪不舉。停柩不扦。或數年。或數十年。甚有終身不葬者。訪諸城鄉。比比皆是。似此習俗相沿。伊于胡底。某當於三月閒出示。並傳集地方莊長。將所管保屯查明未葬之柩共有若干。開單彙齊呈報。去後嗣據各地方?報。城關內外。共有停棺二百七十一柩。四鄉三十四保。共有停棺一千九百二十六柩。各衛屯所。共有停棺二千七百二十九柩。查閱之餘。不勝駭異。遂復剴切曉諭。定限三個月內。一律埋竣。頃定期已?。現據城鄉?報。已葬者。二千三百餘柩。其有實因山向年月不利者。懇請展限。秋以為期。四百二十餘柩。當示限之初。士庶之家中人之產。多有以為不便者。迨催促再三。諭令紳士作倡。百姓遂多觀感興起者。某誠恐紳士中相沿向來飾外之觀。驟難破除門面之習。先於一應旛杠執事。及吹手抬夫人等。咸禁其平減受值。毋許多求。蓬廠賓筵。概從節省。稱家有無。隨宜辦理。則又咸以為便。計城鄉停喪之家。此時已葬去十分之九矣。因思此種風俗。各處皆然。即如某前曾任長清歷城等處。詢悉民閒。俱不免蹈茲積習。則他處可想而知。合無稟請憲臺。俯賜通飭各屬。頒發告諭。凡停喪之家。俱示以限期。一律埋葬。其無主暴露者。飭令地方官給掩埋之資。該地保人等。亦無不樂於從事者。如此則無論家之貧富。時之久暫。在亡者皆可以得土為安。而生者。皆可以量力終事。似於人心風俗均有?益矣。_
奏請推廣文化疏|余思詒|HCJSWXB_RAO_1881|卷六十九禮政十六正俗下|為推廣文化。請　飭議行。以收懷柔之效。而廣治平之業。敬陳管見。恭摺仰祈　　聖鑒事。竊維天下之要務。惟在廣教化而已。我　朝深仁厚澤。化洽?黎。海澨山陬。道通蠻貊。是以數萬里梯航咸集。千百國玉帛來朝。實可徵教化之盛行矣。惟自立約互市以來。各國商民學習中華語言文字者。實繁有徒。而我出洋之民。無慮數百萬人。日久寄居。見異思遷。深恐習與性成。漸忘根本。是可大可慮也。臣歷考譯出西書。外國新報。詳詢各國商情。竊以為可以維繫華民者。約有四端。一曰建立　文廟學宮。考試商民。以資廣興文教。二曰頒發時憲通書。以便華民行用。三曰公頒　　會典律例。申明教令。俾知法紀。四曰彙集各國同義字體。俾通中外民情。此四者皆簡而易行。實於中外人心大有維繫者也。仰見　　　皇太后　　皇上慈惠元元。無遠弗屆。右文崇道。漸被四方。臣自知愚陋。獻曝心殷。敬抒所知。以備　　採納。臣伏查吾民以奔走衣食之故。流入他邦。或五六年。或四三年。其最久者。子已生子。孫又生孫矣。服食起居。都或異俗。眷懷故土。能無愴然。蓋貧富同情。老少同志也。幸蒙　　聖恩高厚。垂念遠民　　簡放大臣。分駐各國。又設領事官妥為保護。俾寄居絕域者。得見　　聖朝衣冠。重戴　　皇仁。感深骨髓。惟富庶子弟嫻習文字禮義者。既艱於考試。復少所師承。未免向隅。殊堪惻憫。伏以　至聖孔子內聖外王之道。配天地。貫古今。故舟車所至。人力所通。日月所照。霜露所隊。凡有血氣。莫不尊親。可否　飭於各國設領事官地方。租買地址。建立　文廟學宮。設立教官。宣講　　聖諭廣訓詮解經義。並設義學。教習小學經書文字。商民中如有文理清順者。准領事官考試。如府縣考之例。申送大臣。考取作為生員佾生。並准咨回原籍地方。一體應試。以資觀感。惟經費甚巨。一時恐難籌畫。或請先於商民聚集最多之處。先行撥?。陸續創設。商民中如有願助經費者。准該大臣先給獎劄。　奏請議?。查各國在中國地方設立各教堂。皆蒙　　恩飭官一律教保護。今在該地方建立　文廟學宮義學。設立教官。各國定必樂從。實一道同風之盛軌也。臣伏見泰西各國。以冬至陽生為歲首。與中華建寅為正月。歷日迴異。無節氣朔望。無宜忌各條。華民寄居者。農工商賈。均有其業。男女婚嫁。市肆經營。幾無歲月之可稽。亦無宜忌之可擇。華民即有展轉相託購買通書者。又苦程途窵遠。時節遞差。可否請　飭欽天監按照經緯度數。推算各國節氣朔望晝夜時刻。別為一頁。加入時憲通書發設領事官地方及通商口岸。便民行用。俾遇春秋之佳日。仍然食　德欽　和。縱寒暑之異宜。猶是　　堯天　　舜日是亦遠邇不遺之一端也。__臣伏查各國地方寄居華民。不下數百萬人。蒙　　恩簡　大臣設立領事官妥為保護。立法極為詳備。但恐愚民無知。習成異俗。致乖法度。殊堪隱憂。自宜各大臣率領事官。時申教令。俾知雖居異域。未外　　生成。可否　飭令各該衙門。恭節　　大清會典律例。官民常用應知簡明條目。刊刻頒發。各領事官並通商口岸行用。並裱糊張掛領事官公廨。庶華民觸目警心。不致久而忘本。是又維繫遠民之一端也。臣伏查閩廣江浙通商口岸。經史書籍行消出洋者。每年無慮數十萬金。稅則俱照紙張納稅。雖華民講習之需。而外國商民習中華國文字以備來華之用。亦多購買者。是各國情狀亟宜設法暢達也。臣竊見英法俄德和日義各國字體不同。雖秘同心。奧同德。比同法。丹同英。而美於英微有少異。各有字學專書。苟以中華字彙之部分畫數為綱領彙集。各國同義字體。輯為一書。究不難即音以求義。即義以求形。嘗考左傳。楚人謂乳穀。謂虎於菟。禮內則左佩紛帨。鄭氏註佩巾也。齊人有言紛者。實即方言文字繙譯之始。蓋音雖各別。義可從同也。可否　飭下總理各國事務衙門。彙集各國同義字體。緝為成書。俾閱者即形以見義。即義以求音。不特繙譯可按書而索。即遠近各國民情。亦可藉以暢達。天地同文。車書一統。實中外之關鍵也。夫如是。則　　聲教迄於地球。誠感遐邇。　　聖化行於域外。德貫古今矣。臣參合時事。訪察洋情。謹陳管見四條。似於地方並無窒。於大局不無裨益。冒昧?陳。不勝惶悚。是否有當。伏乞　　　皇太后　　皇上訓示施行。謹　奏。__　_
擬選子弟出洋學藝摺|曾國藩|HCJSWXB_RAO_1881|卷六十九禮政十六正俗下|奏為擬選聰?子弟前赴泰西各國肄習技藝以培人材。恭摺仰祈　　聖鑒事。竊臣國藩上年在天津辦理洋務。經前江蘇巡撫丁日昌奉　　旨來津會辦。屢與臣商?。擬選聰?幼童。送赴泰西各國書院。學習軍政船政步算製造諸書。約計十餘年業成而歸。使西人擅長之技。中國皆能諳悉。然後可以漸圖自強。且謂帶幼童前赴外國者加四品銜。刑部主事陳蘭彬。江蘇候補同知容閎。皆可勝任等語。臣國藩深韙其言。曾於上年九月本年正月。兩次附奏在案。臣鴻章復往返商。竊謂自斌椿。及志剛。孫家穀。兩次奉　　命游歷各國。於海外情形。亦已窺其要領。如輿圖算法步天測海造船製器等事。無一不與用兵相表裏。凡游學他國得有長技者。歸即延入書院。分科傳授。精益求精。其于軍政船政。直視為身心性命之學。今中國欲傚其意。而精通其法。當此風氣既開。似宜急亟選聰穎子弟。?往外國肄業。實力講求。以仰副我　　皇上徐圖自強之至意。查美國新立和約第七條內載。嗣後中國人欲入美國大小官學學習各等文藝。須照相待最優國人民一體優待。又美國可以在中國指准外國人居住地方設立學堂。中國人亦可在美國一體照辦等語。本年春間。美國公使過天津時。臣鴻章面與商及。允俟知照到日。即轉致本國妥為照料。三月間。英國公使來津接見。亦以此事有無相詢。臣鴻章當以實告。意頗欣許。亦謂先赴美國學習。英國大書院極多。將來亦可隨便派往。此固外國人所深願。似於和好大局。有益無損。臣等伏思外國所長。既肯聽人共習。志剛孫家穀又已導之先路。計由太平洋乘輪船逕達美國。月餘可至。當非甚難之事。或謂天津上海福州等處。已設局仿造輪船鎗?軍火。京師設同文館。選滿漢子弟。延西人教授。又上海開廣方言館。選文童肄業。似中國已有基緒。無須遠涉重洋。不知設局製造。開館教習。所以圖振奮之基也。遠適肄業。集思廣益。所以收遠大之效也。西人學求實濟。無論為士為工為兵。無不入塾讀書。共明其理。習見其器。躬親其事。各致其心思巧力。遞相師授。期於月異而歲不同。中國欲取其長。一旦遽圖盡購其器。不惟力有不逮。且此中奧窔。苟非?覽久習。則本原無由洞澈。而曲折無以自明。古人謂學齊語者。須引而置之莊嶽之間。又曰百問不如一見。比物此志也。?誠得其法。歸而觸類引伸視。今日所為孜孜以求者。不更擴充于無窮耶。惟是試辦之難有二。一曰選材。一曰籌費。蓋聰?子弟不可多得。必其志趣遠大。氣質樸實。不牽于家累。不入于紛華者。方能遠遊異國。安心學習。則選材難。　國家帑項。歲有常額。增此派人出洋肄習之?。更須措辦。則籌費又難。凡此二者。臣等亦深知其難。第以成山始于一簣。蓄艾期以三年。及今以圖。庶他日繼長增高。稍易為力。爰飭陳蘭彬容閎等悉心酌議。加以覆核。擬派員在滬設局。訪選沿海各省聰?幼童。每年以三十名為率。四年計一百二十名。分年搭船赴洋。在外國肄習。十五年後。按年分起。挨次回華。計回華之日。各幼童不過三十歲上下。年力方強。正可及時報效。__聞前閩粵甯波子弟。亦時有赴洋學習者。但止圖識粗淺洋文洋話。以便與洋人交易為衣食計。此則入選之初。慎之又慎。至帶赴外國。悉歸委員管束。分門別類。務求學術精到。又有繙譯教習隨時課以中國文義。俾識立身大節。可冀成有用之材。雖未必皆為偉器。而人材既眾。當有瑰異者出乎其中。此拔十得五之說也。至於通計費用。首尾二十年。需銀百二十萬兩。誠屬巨?。然此?不必一時湊撥。分析計之。每年接濟六萬。尚不覺其過難。除初年盤川發給委員?帶外。其餘指有定?。按年預撥。交與銀號陸續匯寄。事亦易辦。總之圖事之始。固不能予之甚吝。而遽望之甚?。?遠適異國。儲才備用。更不可以經費偶乏。淺嘗中輟。近年來設局製造。開館教習。凡西人擅長之技。中國頗知究心。所須經費。均蒙　　諭旨准撥。亦以志在必成。雖難不憚。雖費不惜。日積月累。成效漸有可觀。茲擬選帶聰?子弟赴外國肄業。事雖稍異。意實相同。謹將章程十二條。恭呈　　御覽。合無仰懇天恩。飭下江海關于洋稅項下。按年指撥。勿使缺乏。恭候　　命下。臣等即飭設局挑選聰?子弟。妥慎辦理。如有章程中未盡事宜。並請　　?下總理衙門酌核更改。臣等亦可隨時奏請更正。所有擬選聰?子弟前赴泰西各國肄習技藝緣由。謹合詞恭摺具奏。伏乞　　　皇太后　　皇上聖鑒訓示。謹奏。_
教堂一案設法辦理摺同治元年十二月初五日|沈葆楨|HCJSWXB_RAO_1881|卷六十九禮政十六正俗下|為遵　旨酌覈教堂一案、謹擬設法辦理情形、仰祈　　聖鑒事、竊臣承准議政王軍機大臣字寄、同治元年閏八月二十四日、奉　上諭、總理各國事務衙門、奏江西教堂一案、久懸未結、請飭妥速辦理、並將照會等件照錄呈覽一摺、著沈葆楨悉心酌覈、飛速覆奏等因、欽此、臣當即督同司道、邀集公正紳士、將抄發照會等件、公同閱看、屬其各自曉諭士民、仰體　國家柔遠之心、蠲小忿成大信、務釋猜嫌、永締和好、所議條?、定須一一照行、各官紳深明事理、並無異議、乃傳語甫經數日、通衢處所遍貼撲滅異端邪教公啟、據南新二縣揭呈前來、怨憤情詞、幾有不共戴天之勢、臣一面飭縣嚴密查拏、一面傳詰紳士據稱奉諭後、即遍告各親友、或曉以義理、或悚以利害、聽者無不帖然、皆云闔省自有公論、我輩只知從眾而已、日來喧傳揭帖、各紳具有見聞、然莫能查出何人所撰、臣又詰以夏子春、徐士章何人、據稱紳士中實無此兩箇名字、但江省此姓甚少、既據照會中指為捏控唆使之人、則各衙門自有案可稽、不難著落研究、乃遍查臣及司道府縣各衙門、並無此二人控詞、而教堂一案、亦未曾有人具控、臣只得令紳士再行逐加曉諭、如士民人等、別有實在冤抑、許其聯名具呈、意謂既得主名、使有操縱把握、乃數月並無一人呈訴、惟匿名揭帖、愈帖愈多、此處揭去、他處復帖、理諭勢禁、均無從下手、臣訪聞街談巷議、咸謂官藉外國威逼小民、人情洶洶、深恐復激成變、故因密派素信親友、假扮外路客商、於茶坊酒肆中、託為邂逅間談、乘其不意、與之反覆辨論、冀其漸開覺悟、兼可訪出倡首之人、乃察其所記問答之詞、則滿腹疑團、始終不釋、人言藉藉、眾口雷同、臣思此案必使民間毫無猜疑、而後教士重到省城、可以安心傳教、若只由臣等含糊答應、將來必大起釁端、即法國公使、亦豫料事勢所必然、故照會第一條、即有仍蹈前轍、惟各該省督撫是問之語、兩國既敦和好、臣等與該教士亦休戚相關、若不早策萬全、致後來有不忍言之事、臣等從重懲處、固分所應得、要何補於該教士之業已喫虧、即如本年二月間、何嘗無委員防護、兵役彈壓、然眾怒難犯、勢如潮湧、誰能禦之、所以再四熟商、數月莫能定議、竊思傳教與用兵不同、用兵則以力屈人、傳教則以心服人、人何以服、信之斯服之矣、人何以信、示之以可信、斯信之矣、即如佛、教來自西藏、當其初入中國、夫誰信之、今則士大、夫以至愚夫愚婦?然信之矣、即天主教行於上海等處、民趨之若不及、而江西湖南、遽有此變、非江西湖南好與法國為難也、上海等處、為時較久、民實見其可信、故不強之信而自信、江西湖南、為時甚暫、民未知其可信、故迫求其信而愈不信也、使傳教士徐示以可信、不強以遽信、久焉斷無不信之理、古人有言曰、將欲取之、必姑與之、該教士既以傳教為己任、必其學識深遠、洞曉人情、定以斯言為不謬、__查江西前案、與湖南貴州頗不相侔、當滋事之時、教士教民業經他往、並無受傷受辱之人、該教士素以愛人如己釋不報為懷、當必不以此為芥蒂、教堂本?小民居、所值無幾、該教士且肯捨其家屬貲產而來教民、又皆樂善好施、亦斷不以此為吝惜、揣該教士之心第以勸人為善、反遭不白之冤、若罪無所歸、恐為他國所輕視、臣擬由官籌措五千金、俟羅教士抵潯時、解與九江道妥交、以為賠修之費、但凡百姓願賣之地、任憑羅教士自擇建造、以壯觀瞻、至臣防範既疏、又復調停乏術、致中外大局、幾起釁端、仍請　旨將臣交部、嚴加議處、似可以全該教士之體面而服其心、該教士從此可曲順輿情、因勢利道、由近遠、自易及難、其一時未能遽信者、勿與較量、教民倚勢結怨者、曉諭禁止、勿聽一偏之詞、致開嫌隙、俾百姓欣然相告曰、彼教之愛人如己、誠如是也、彼教之釋不報、誠如是也、有不從之恐後哉、故曰、徐示以可信、不強以遽信、久焉斷無不信者也、若謂懾之以兵威、期收效於旦夕、則匹夫不可奪志、萬眾同心、背城借一、惟天所授、勝負何常、勸人為善者、當不出此、可否　飭下總理衙門、照會法國公使、曉諭該教士遵照辦理、除議覆條款另具清摺外、理合由驛馳奏、並抄呈匿名揭帖一紙、密訪問答一紙、伏乞　聖鑒訓示、謹　奏、_
請同文館無庸招集正途疏|張盛藻|HCJSWXB_RAO_1881|卷六十九禮政十六正俗下|竊臣考堯典授時。分命羲和。周禮佚司空一篇。漢儒補以考工記。未聞水火工虞之職。俱習鳥火虛昴之文。亦未聞天官六屬。俱習考工之事。我　朝頒行憲書。一遵　　　御製。數理精蘊。不爽毫釐。可謂超軼前古矣。即或?用算術。不過借西法以印証中法耳。近見邸抄。總理各國事務衙門。專用正途科甲人員。學習天[文](之)算術。以為製造輪船洋鎗之用。臚列六條。意在專講習考課。又恐人之不樂從也。乃厚給?餼。優與獎?。以鼓舞之。其誘掖獎勸。用心苦矣。臣愚以為　朝廷命官必用科甲正途者。為其讀孔孟之書。學堯舜之道。明體達用。規模宏遠也。何必令其習為機巧。專明製造輪船洋鎗之理乎。若以自強而論。則　朝廷之強。莫如整紀綱。明政刑。嚴賞罰。求賢養民。練兵籌餉諸大端。臣民之強。則惟氣節一端耳。　朝廷能養臣民之氣節。是以遇有災患之來。天下臣民。莫不同仇敵愾。赴湯蹈火而不辭。以之禦災而災可平。以之禦寇而寇可滅。皆數百年深仁厚澤。以堯舜孔孟之道為教。有以培養之也。若令正途科甲人員。習為機巧之事。又藉升途銀兩以誘之。是重名利而輕氣節。無氣節。安望其有事功哉。臣以為設立專館。只宜責成欽天監衙門。考取年少?悟之天文生算學生。送館學習。俾西國與中國互相考?。至輪船洋槍。則宜令工部遴選精巧工匠。或軍營武弁之有心計者。令其專心演習。傳受其法。不必用科甲正途官員肄習其事。以養士氣而專責成。臣職司獻納。未敢以緘默自安。惟念此舉。於士習人心。大有關繫焉。_
鬼神篇上|周元鼎|HCJSWXB_RAO_1881|卷六十九禮政十六正俗下|鬼神者何。陰陽也。陰陽者何。氣也。氣之所以為氣。不可名。則名之為太極耳。陰陽之所以為陰陽。仍不可名。則名之為鬼神耳。蓋既為氣矣。其在於天。不得不闢也闔也。日月星辰。不得不東出而西沒也。不得不晝而夜。夜而復晝也。春夏秋冬。不得不生長而收藏也。凡萬物不得不以枯以榮。以化以育也。是闢也。出也。晝也。春夏也。生長也。榮而育也。皆神也。是闔也。沒也。夜也。秋冬也。收藏也。枯而化也。皆鬼也。而其在人。乃有呼有吸。有動有靜。為氣為血。為魂為魄。為寤為寐。為生為死。皆氣之陰陽為之也。則皆鬼神之為之也。又極而言之。心太極也。性其體也。為鬼。情其用也。為神。耳目其體也。為鬼。能視能聽其用也。為神。四肢百體。無一非氣之為。陰陽之為。則無一非鬼神之為也。人如是。凡萬物之含生負氣。莫不如是。所謂不見不聞。體物而不遺也。所謂鬼神之德之盛也。明乎此也。天地間之鬼神。即吾心之鬼神。然惟吾心有鬼神。而後天地間有鬼神。何也。日月星辰之昭昭。此鬼神之常可視可指者也。習焉而不之異矣。風雨霜雪之與雷霆。此亦鬼神之常。倏有而倏無。不知其來與所往也。亦習焉而不異之矣。即以人言。心之馳也。倏忽於千萬里之外。而目如視之。耳如聽之。游於千百年之上下。而可以論世。可以俟之百世。凡此豈不甚奇甚怪。大可驚愕乎。又自其最近者言之。人之飲食也。陳物於杯盤。意欲之而心動也。則體就之。肘赴之。捥趨之。指執箸而探取之。口以啟。舌以?。齒以截嚙。咽以氣。而喉為納之。乃入於腹。由外以至入腹。各任其職。共效其能。凡其委曲者多矣。而一瞬之間。效用之神速乃不謀而授。不待言而喻。而莫知其所以然。不又為至靈至妙。極神極奇。大可驚愕矣乎。然亦習焉而不以為異也。其心不見為鬼神。天地間亦安有鬼神乎。而乃於聞非常聞。見非常見。如伯有之厲。曹社之謀。?之髻。沈之履。以為鬼矣。而乃於臺駘實沈。降於莘。言於宋。以為神矣。自為鬼神。而獨異乎物之有鬼神。終日在莫非鬼神之地。而忽獨有可驚可愕之鬼神。均此鬼神。均此見聞者之皆鬼神。不之異也。而忽以一人所見所聞之非常有者。以為至靈至妙。極神極奇之鬼神也。蓋亦不思而已矣。聖人者。與鬼神合其吉凶者也。於[鬼](怪)神不謂之有。亦不謂之無。而但正之以不語。_
鬼神篇下|周元鼎|HCJSWXB_RAO_1881|卷六十九禮政十六正俗下|惟聖人與鬼神合其吉凶也。故明則治人。幽則治鬼。神何以治之。治之以禮而已。莫大於天地。而南郊北郊。以地判之。冬至夏至。以氣判之。燔柴瘞埋。以形理判之。朝日夕月。六宗是禋。星辰寒署。各有其位。以及山之嶽鎮。水之江淮河漢。為望為旅。有源有委。凡皆所以治神也。社稷以句龍后稷主之。凡有功德。與扞大災。禦大患。則祀之。祀其先祖。則由七廟五廟三廟一廟。至祭於寢。廟有等。器有制。禮有數。祀有時。凡皆所以治鬼也。夫非以鬼神之果有而不得不治也。亦非以鬼神之果無而或可以不治也。所以盡乎人之道。而本於人之心。有必如是而後快者。何也。人之施於人也。不必望其報。而人之受施於人也。則必思所以報。不報焉。而其心不能安也。夫受施於人且若此。而?戴者天。履者地乎。?其照臨之所被。雨露之所濡。草木貨財禽獸之生殖以利用乎。?其始為之播種以養我乎。?其委形禪氣以生我乎。彼其為鬼為神。不必望報。而人之報之。容可已乎。禮尚往來者也。聖人之所以治鬼神者。本於人心而盡其道。則亦以禮治之已耳。夫以不望報者待鬼神。是待鬼神之厚也。故謂其未嘗有可也。以不可不報者待人。是亦待人之厚也。故謂其未嘗無可也。孔子曰。敬鬼神而遠之。其敬也。以鬼神之未嘗無也。其遠也。以鬼神之未必有也。且吾既思報之矣。又不之遠。而有求於鬼神。則即報施於人。且不可也。是無厭之求也。可乎哉。後人之事鬼神也。不以禮。其所敬者。則必有所求。其所遠者。則必無所求。且當有所求則敬之。及其無所求即遠之。充其求之之心。名為鬼神者益多。而所以事之益大。倍於禮。即使鬼神果靈。亦不至任人之忽敬忽遠。而給其所求也。可不謂大愚乎。且夫鬼神之非吾之及奉事者多矣。即吾之先祖不及奉而事亦已多矣。人之所及。朝夕奉事。則莫如父母。吾以鬼神之道。事之於廟於寢。何如以人之道。事之於堂上於膝下。父母豈望報哉。人子之報。其愛日之誠。可得已乎。所以守身思顯揚之志。可不力乎。此聖人之所以勤勤拳拳。教人以孝。治天下以孝之意也。若夫生無以養。死無以顯。乃至求遺澤於為鬼神之時。葬者藏也。至數十年而弗藏。或且狐埋之而搰之。其非子也夫。_
丁憂定制疏|吳元炳|HCJSWXB_RAO_1881|卷六十二禮政九喪禮上|再各省丁憂人員。從前因軍務　奏留在營。或因道路梗阻。或因無籍可歸。准其在服官省分廬墓守制。服滿就近咨報起復。嗣於同治八年。吏部議覆御史王師曾條奏摺內。軍務肅清省分。丁憂人員均令同籍守制。並申明回籍起程限期等因。奏奉　　諭旨咨行通飭在案。定例文章。何等嚴密。無如官?積習相沿。往往有實缺候補各官。丁憂後逗遛省垣。鑽謀局務各項差使。延至服滿時。僅遣家屬回籍呈報到籍。並起復請咨到省。始則偶有一二。繼則習為故常。臣已飭令藩司與各局司道。逐一查明。在省丁憂人員。一概勒令回籍。不准委派差事。本在各局當差者。亦不准藉口留差。現在道路通達。該員等並非無籍可歸。不過希冀差事。貪戀薪水。避匿喪之名。而有忘親之實。此等屬員。本原既薄。辦事必無實心。?其流寓不歸之意。無非為夤緣奔競之謀。而於仕習官方。尤有關係。相應請　　旨飭下各直省督撫一體嚴查。所有實缺候補各員。呈報丁憂後如有在省逗遛者。遵照奏定章程。勒限回籍。倘查有遣屬虛報到籍請咨起服者。立予嚴參。以肅官常。而符定制。是否有當。謹附片具陳。伏乞　　聖鑒訓示。__　_
再復曾滌生侍郎書|鄧瑤|HCJSWXB_RAO_1881|卷六十二禮政九喪禮上|滌生先生禮席。閏月杪讀手書。知先丈窀穸大事已畢。不勝至慰。嗣聞閣下復上疏固請終喪。而　　聖主竟如所請。準先開兵部侍郎缺。暫行在籍守制。於是歎閣下純孝之思。乃今得稍稍慰矣。軍興以來。世之以苫?之躬。溷?戎行。如孔子之所謂從其利者。?以多矣。得先生茲舉。使人懍然知綱常倫紀之大。禮義廉恥之維。因求古昔聖王。所以制為喪禮之遺意。庶幾人心不至盡昧。天理可冀終復。瑤昨與彭曉杭大令書。以為先生茲舉。可謂挽狂瀾於既倒矣。然非　　主上聖明仁孝。曲體臣下哀慕苦衷。必不能荷此　　恩旨。草莽小臣。又以此仰覘　朝廷盛德。知　國祚悠久。?盜必有殄滅之日也。昔謝疊山力詆當時起復之非。至謂宗社之所以為邱為墟。生民之所以為血為肉。實由於此。今　朝廷於前大學士賈公終制之請。則遽許之。於閣下固請終制之奏。亦曲允之。　　主上以仁孝治天下。本原之地厚矣。譬之樹木。根柢磅?。生機勃茂。雖有烈風驟雨。嚴霜盛雪。摧傷其旁之枝葉。而於本幹必無虧損。枝葉終必鬯達。何則。其基固也。天佑　聖清。延祚未艾。此非理之所可必者哉。瑤恭誦　　批旨。又有云。江西如有緩急。仍赴軍營以資督率。此外各路軍營。設有需才之處。特旨派出。亦不再行?請。此則　　聖主知公忠誠可倚。終欲以大事相屬。委曲審慎。極費權衡。閣下之感激　　主恩。不敢一日心忘軍事。又當何如也。他日　朝命儻再敦迫。而軍事孔亟。或必需執事一行者。似難固辭。瑤之為此言。非欲以無禮處執事。且致自取咎戾。?以生靈塗炭極矣。苟有可以紓其難而致之生者。則墨絰從事。當為天下後世所曲諒。若江陵之無故起復。自難見恕清議。而武陵衣緋入內閣宜石齋先生。及劉同升趙士春成勇諸人。痛加糾劾。遂冒百世之罪名也。然石齋入對。言奪情之事。在兵部猶可。在內閣則不可。則於兵事亦若稍寬其責矣。今日之事。惟冀諸將帥同心戮力。迅掃攙搶。俾執事宅憂堊室。得終三年之喪。毫無遺憾。則先生大幸。抑亦　朝廷之盛事也。江忠烈公祠已告成。八月初四日。樸山太守率同文武僚屬。奉主致祀。是日觀者如堵。?謂郡中二百年來。無此盛典。瑤撰祠堂碑文。脫?後。太守屬唐鈞季同書石鐫刻。謹以搨本六分寄呈覽。蔣薌泉太守。及江君達川先後帶勇剿賊粵西。昨接辛皆中丞書。言蔣君馭軍嚴整。謀勇兼備。綽有將才。收復興安靈川兩城。楚軍之力居多。平樂一帶。非仍借楚軍之力不可云云。自閣下以忠義倡天下。人多應之。而忠義勃發。不可遏抑。戰功最偉者。江氏兄弟外。則皆公之邑子。何湘鄉人材之多耶。光陰迅駛。秋又將殘。歲月虛擲。言之可痛。裁牋奉荅。願言不罄。丁巳八月初六日鄧瑤頓首。_
復曾滌生侍郎書|鄧瑤|HCJSWXB_RAO_1881|卷六十二禮政九喪禮上|鄧瑤頓首謹白。五月十四日。接手書。敬悉先丈窀穸。已於近宅覓得安厝之所。天佑巨孝。必能速獲吉壤。奉妥先靈。此理之所必然也。承示復吳南屏學博書。於奪情大事。反復詳言。具見孝子仁親。忠臣愛國至意。而讀至欲守制則無以報吾　　君高厚生成之恩。不守制則無以報吾親三年鞠育之懷諸語。尤不禁感喟泣下。兩次奪情。從古所無。閣下不幸遭之。設身處地。實難為懷。故自得書以來。月餘未報。非故遼緩。誠慎之也。奪情之事。史不絕書。在唐已有世俗衰薄。士以奪服為榮之語。至明代益難枚舉。羅一?所云朝廷以奪情為常典。搢紳以起復為美談也。茲事誠非仁人孝子所忍言。然以今日時事。與閣下遭際論之。則若難固執禮經。徑行一己之私也。閣下自壬子冬　　詔起督辦團防。於奉統率水師。肅清江面之　命。任重則隆優眷無比。而閣下在軍中首尾六載。竭誠盡瘁。以忠義鼓厲眾將。恩威撫馭士卒。故能力支危局。漸有轉機。　朝野皆倚為辦賊重臣。謂不可一日不在軍也。今奉諱歸里。軍中亟望勉起視師。速殄?寇。閣下必泣守堊室不出。自是守禮之正。?議所不能奪。顧二三知好。必欲促之使出。屢以違禮之言。強耳甘寢苫枕?者之聽。?其意。實出於萬不得已也。昔者子夏問金革無辟。孔子既斥為從其利矣。顧又曰魯公伯禽。有為為之。鄭注云。伯禽有徐戎作難。喪。卒哭而征之。急王事也。然則魯公以三年之喪。起而急王事。孔子固未嘗以為非矣。即前代李文達奪情視事一?先生極疏劾之。末乃云。脫有金革之變。亦從墨衰之權。使任軍事於外。盡心喪於內。則羅先生亦未嘗禁人墨絰從戎。但大臣無故起復。則斷不可耳。閣下值此滄海橫流。中外倚賴之際。勢既不可不出。出亦必難免物議。如來書所云。四五年後。即當有起而議其後者。顧以吾夫子伯禽有為為之之言與一?脫有金革之變數語相質。論者當亦不肯深訾。而曲為之諒。至孔子所謂從其利者。則為至不肖者言之。閣下講道數十年。忠信久孚於眾。四海之大。無智愚賢不肖。斷不忍以此疑吾滌生先生者也。昔先友江忠公居父喪。當事迫。令從軍。及以功敘薦剡。忠烈知之。則泣辭曰。吾滌生曾侍郎。屢書戒我。即有勞必不可受保薦。貽譏清議。忠烈嘗手書?告知交。今其書尚存吾篋。可共白也。雖然。閣下至性純孝。不幸兩次奪情。吾知必不肯違禮輕出。無已。則固請終喪。　朝命必不許。號泣告墓以行。事平之日請於　　上。家居心喪三年。少報生我鞠育深恩。庶幾忠孝兩盡。而於義理似為不悖。閣下其采擇之。江忠烈之歿。　朝廷既命於江西湖南各省建立專祠。頃商之邵樸山太守。於寶慶濂溪書院。為忠烈特立一祠。申鄉里私祀。而以新化鄒叔績觀察漢勳。邵陽周光庭副將雲耀。及忠烈弟汝舟觀察忠濟。從弟誠甫副將忠信。祔祀此。今日激揚忠節。廉頑立懦之舉。當為大賢所願聞故敬以告。率泐奉答。敬詢孝履不宣。丁巳閏五月十九日鄧瑤頓首。_
貽縣令書|全祖望|HCJSWXB_RAO_1881|卷六十二禮政九喪禮上|祖望於乾隆三年十二月。遭先君大故。四年十二月。接丁先太孺人憂。持服至乾隆七年三月。不計閏已滿喪期。然而二喪各應有二十七月之期。則未足也。祖望私心未安。又念禮制有所限。故行心喪。至八年八月。以足五十四月。足下過之。以為律之所無。夫惟律之所無。故以心通其窮。不然。何以謂之心喪也。明時有?遭丁憂之例如此者。請於提學蔡文成公。文成不以為然。以為三年之喪。本於心之至痛。後喪之至也。豈能抑其至痛之心。使待前喪之畢。而後以次相及。此必不能之事也。則至痛歷三年不得不除。不必踰定制而過於厚也。文成之言是矣。但祖望以為是在人子自返其心。苟其心之痛已盡。則除之可也。如其未盡。雖引而申之。以至五十四月。亦可也。宋史天禧四年。御史臺言文武官弁丁憂者。相承服五十四月。別無條例。乞下太常禮官議。太常議引喪服小記小喪除服。以及鄭康成賀循杜預說。謂無通服五十四月者。宜隨其先後而除。是即文成之說也。乃?元中王恪以父母相繼不祿。乞持五十四月服。仁宗特許之。則事固有可變通。不盡泥也。喪禮大事。變禮至多。宜以參考。今執事驟聞而駭之。懼為大部所詰。不知不足懼也。大部果詰其罪。亦詰祖望而罪之耳。於他人無與也。且祖望守律。於服則已除之。而心喪則未除。較宋明人所行。似已?全而無窒。儻必以為有犯定律。則即揭不孝之罪。請秩宗諸侯博議之。不孝已行之矣。無所諉咎也。_
再醮不得為繼妻論|王廷植|HCJSWXB_RAO_1881|卷六十五禮政十二服制下|再醮之妻。所以異於娶室女為妻者。以不能受夫與子之封也。其所生之子。服制同也。妻死。續娶再醮之婦為妻。所以異於娶室女為繼妻者。亦以不能受夫與子之封也。其所生之子。服制同也。惟前妻之有子者。是為嫡子。其服制則不能以不辨。春秋胡氏傳曰。古者諸侯不再娶。左傳。惠公元?孟子卒。繼室以聲子生隱公。隱公三年。君氏卒。傳曰。君氏卒。聲子也。不赴於諸侯。不反哭於寢。不祔於姑。故不曰薨。不稱夫人。故不言葬。再娶之。不得為繼妻也如此。禮記喪服傳曰。繼母如母。家禮為繼母義服三年。今律云。繼母服斬衰三年。繼母之同於親母也如此。大清律例。母出服期。繼母出則無服。母嫁服期。繼母嫁則無服。又婦人夫在被出。及義絕不改嫁者。親子有官。一體封贈。又父母毆殺子孫者杖。繼母毆殺子孫擬徒。毆殺前妻之子。致其夫現無子嗣者。照律擬絞。監候。繼母之不同於親母也如此。然此所謂繼者。皆男子聘在室之女。而二姓好合。六禮咸宜。如初婚者然。女家有嫁禮。男家有婚禮。父之繼妻。所以為子之繼母也。為繼母者。與親母嫡母尚有不同。而況不得謂之繼母者乎。再醮之妻。古人亦有生子而賢達者。?千百中之一二。此不可以例常情也。其醜惡者。則不必言。說合之初。多係下賤媒婆。婦與夫必先面見。相與母家或姑家。利於錢財。只得身價。並無禮書。必。俟夜深避人而行。不准在於境內上轎。見者以為不祥。或在媒婆家出門。此各省鄉俗皆然。所謂夤夜私奔。賤莫賤於此矣。而竟稱之曰繼妻。其嫡妻所生之子。有服官在仕者。亦使其生而母之。死而丁憂。持服斬衰三年而喪之乎。古之再娶曰後妻。其於子也為後母。大孝如虞舜。與曾子閔子騫輩。皆事後母而孝者。惟事後母。乃可謂之真孝。吾知其所謂後母之非再醮無疑也。或曰。為子者。知尊父命而已。父以為繼妻。子即不敢不以為繼母。不計其為再醮也。不服三年。孝子恐傷父之心也。答曰。先王制禮。過者俯而就。不至者跂而及。酌中定制。所以合天下而遵行之。申生孝已伯奇之行。不能以為常例也。且今之所言者。正為天下之為人父者言之也。明乎再醮不得為繼妻之為禮。而為父者。不敢縱情而犯禮。為子者可以緣禮而抑情矣。如是而其父猶必令其子服三年之喪。其子敢不委曲以從命乎。此乃事之至變。立法者止言其正。而不言其變也。或曰。有生而母死。而為後母所撫育者。雖再醮。其子不服三年不忍也。答曰。母死。父命他妾撫養者為慈母。律應服斬衰三年也。曹續祖之議曰。娶再醮之婦。而又無子者。止當以妾論。不得使其子喪之。曰繼母。?據封典不及再醮婦之例。而謂喪服之與封典不宜兩歧。噫。執是說也。又何以處夫再醮之有子者。再醮不能受子之封。若親生之子。即不能不為之服。其不能受封者。失節之懲。所以重夫禮教之防也。其必為之服者。懷抱之恩。無所逃於天地之間也。故雖下賤淫婦。其親子必服三年。而豈可以概之嫡子乎。?禮不二繼。繼妻死。再娶室女為繼。夫之封典。亦不及焉。雖准捐請。不在應封之例。而謂再醮之妻。嫡子應服三年。設有再繼三繼。或三醮四醮者。又將何以服之。買婢女為妾。生子尚可請封。再醮則婢女之不如。愚謂再醮之婦。是否得為繼妻。禮經本無明文。其不言及者。其不必言及者也。但此等失節改嫁。多係夫喪未滿。律應離異。如被搶奪。或被強姦。即照犯姦之婦科斷。其不得謂之繼妻也明矣。京中八旗家法。凡失節之婦。祠堂不准附主。祖塋不准附葬。此如何懲戒也。即此以觀。其不以為繼妻也又斷然矣。前夫有子。是其親生。止於期服。何以前妻之子應服三年。予得而論之曰。凡再醮之婦。婦家無嫁禮。夫家無婚禮。無論初娶再娶。俱應以妾論。如有嫡子及庶子。應照是否生有子女之父妾持服。父妾之有子女者為庶母。庶母例准貤封。嫡子眾子皆服期年。無子女。則無服。吾鄉有孝廉某。娶再醮逾年而歿。其嫡子不報丁憂。人有議之者。因作此以答之。以備議禮者之採擇焉。__　_
服制附諸圖會典|anon|HCJSWXB_RAO_1881|卷六十五禮政十二服制下|　服以達哀、其制有四、曰正服、曰加服、曰降服、曰義服、其中隆殺之等、皆本親?之分、而制其宜者也、斬衰齊衰之服重矣、稍知禮者、亦知講明而服行之、其自大功以下、往往忽焉而不加察、即有行者、亦止門內之親、外此則皆忘而廢焉、吁、其誼亦薄矣、今特謹遵__　大清會典所定服制、詳列於後、使鄉里知制服之不苟、庶幾哀與服稱、而平時情誼、亦有所準以自致焉、則此服制數圖、豈非律禮之權、倫紀之標準與、__　　　五服之制__一曰斬衰三年　衰、摧也、斬、不緝也、用極粗生麻布為之、旁及下際、皆不緝邊、縫皆向外__二曰齊衰杖?、　齊衰不杖?、齊衰五月、齊衰三月、　齊緝也、用次等粗生麻布為之、旁及下際、緝邊、縫皆向內__三曰大功九月　大功者、謂布之用功粗大也、用稍粗熟麻布為之、__四曰小功五月　小功者、謂布之用功細小也、用稍細熟麻布為之、__五曰緦麻三月　緦麻者、謂麻縷之細如絲也、用極細熟麻布為之、__　按右所謂布、皆麻所成、今之棉花、自漢武帝時張騫得其種於西[域](城)始有之、古服皆用麻、今●用棉布、非古也已、__服制有五、服之差等有八、__　　　斬衰三年__子為父母、子之妻同、　子為繼母慈母養母、子之妻同、　庶子為嫡母、為所生母、庶子之妻同、　為人後者、為所後父母、為人後者之妻同、　女在室為父母、已嫁被出而反在室者同、　承重嫡孫為祖父母、嫡孫之妻同、　妻為夫、妾為家長同、__　　　齊衰杖期__嫡子眾子為庶母、嫡子眾子之妻同、　子為嫁母、子為出母夫為妻、若父母在、期而不杖、__　　　齊衰不杖期__祖為嫡孫、　父母為嫡長子及眾子、　父母為嫡長子之妻、父母為女之在室者、　父母為子為人後者、　繼母為長子眾子、　子為改嫁之繼母、　侄為伯叔父母及姑之在室者、　為己之親兄弟、及姊妹之在室者、　為親兄弟之子、及女之在室者、　孫為祖父母、　孫女為祖父母、雖出嫁不降、　庶孫為生祖母、慈母養母之孫皆同、　出嫁女為父母、　為人後者、為其本生父母、仕者解任、士子?考丁憂一年、　在室之女、及嫁而無夫與子者、為其兄弟姊妹及兄弟之子、兄弟之女之在室者、　出嫁女為兄弟之為父後者、　婦為夫親兄弟之子、及侄女之在室者、　妾為家長之父母、及家長之正妻、家長之長子眾子、與己所生之子、　為同居繼父兩無大功以上親者、__　　　齊衰五月__曾孫為曾祖父母、　曾孫女同、雖出嫁不降、　為人後者之子為父之本生父母、__　　　齊衰三月__元孫為高祖父母、　元孫女同、雖嫁不降、　為繼父先同居後不同居者、自來不同居者無服、　為同居繼父兩有大功以上親者、__　　　大功九月__祖為眾孫及孫女之在室者、　祖母為嫡孫眾孫及孫女之在室者、　生祖母為庶孫、慈養祖母同、　父母為眾子婦、及女之已嫁者、　伯叔父母、為侄婦及侄女之已嫁者、　為人後者為其兄弟及姑姊妹之在室者、　夫為人後、其婦為夫之本生父母、為己之同堂兄弟及姊妹之在室者、為姑及姊妹之已嫁者、為兄弟之子之為人後者、　出嫁女為本宗伯叔父母及兄弟與兄弟之子、為姑姊妹及侄女之在室者、　婦為夫之祖父母、及夫之伯叔父母、__　　　小功五月__侄孫為伯叔祖父母、　為同堂伯叔父母、　為同堂姊妹之出嫁者、　為再從兄弟、及再從姊妹之在室者、　為同堂兄弟之子、及女之在室者、　為祖姑之在室者、謂祖之親姊妹、　為堂姑之在室者、謂父之同堂姊妹、　為兄弟之妻、　祖為嫡孫之婦、　為兄弟之孫、及兄弟之孫女在室者、　為外祖父母、　為母之兄弟姊妹、　為姊妹之子、及女之在室者、　為人後者為其姑及姊妹之已嫁者、　婦為夫兄弟之孫及孫女之在室者、　婦為夫之姑及夫之姊妹、在室出嫁皆同、　婦為夫之兄弟及夫兄弟之妻、　婦為夫同堂兄弟之子及女之在室者、　出嫁女為本宗姊妹之出嫁者、　為本宗堂兄弟及堂姊妹之在室者、__　　　緦麻三月__祖為眾孫婦、　曾祖父母為曾孫及曾孫女、　高祖父母為元孫及元孫女、祖母為嫡孫眾孫婦、　為乳母、為曾伯叔祖父母、　為族伯叔祖父母、　為族伯叔父母、為族兄弟、及族姊妹之在室者、　為曾祖姑之在室者、　為族祖姑、及族姑之在室者、　為兄弟之曾孫、及曾孫女之在室者、　為兄弟之孫女出嫁、　為同堂兄弟之孫、及孫女之在室者、　為再從兄弟之子、及女之在室者、　為祖姑及堂姑、及己之再從姊妹出嫁者、　為同堂兄弟之女出嫁者、為父姊妹之子、　為母兄弟之子、　為母姊妹之子、　為妻之父母、　為女婿、為外孫、及外孫女、　為兄弟孫之妻、　為同堂兄弟子之妻、　為同堂兄弟之妻、　婦為夫之高曾祖父母、為夫之伯叔祖父母、及夫祖姑之在室者、　為夫之堂伯叔父母、及夫堂姑之在室者、　為夫之同堂兄弟及同堂兄弟之妻、　為夫之同堂姊妹、出嫁同、　為夫再從兄弟之子、及女之在室者、　為夫同堂兄弟之女之出嫁者、　為夫同堂兄弟子之妻、　為夫同堂兄弟之孫、及孫女之在室者、　為夫兄弟孫之妻、及夫兄弟之孫女出嫁者、　為夫兄弟之曾孫、及曾孫女之在室者、　出嫁女為本宗伯叔祖父母、及祖姑之在室者、　為本宗同堂伯叔父母、及堂姑之在室者、　為本宗堂姊妹之出嫁者　為本宗堂兄弟之子、及女之在室者、__　　　喪服解__問至親之服以?為斷、何也、曰、至?則天地已易矣、四時已變矣、凡在天地中者、莫不更始焉、以是象之也、然則何以三年、曰、加隆焉、使倍之、故再?也、__三年之喪、二十四月而闋、以餘哀未忘、加三月、實二十七月也、三年象歲之閏、?年象歲之周、九月象三時、五月象五行、三月象一時、__服自斬至緦、數窮於五、為父母加隆至再?、則祖宜?、曾祖宜大功、高祖宜小功、然期年大功小功、乃伯叔兄弟之服、不敢以旁親之服加於至尊、故重其麻枲、自祖至曾高服、皆齊衰、尊尊也、又於祖之?減杖、減曾祖之大功九月為五月、減高祖之小功五月為三月、恩殺也、__大功者、以布之用功粗大而名、九月者、減?服之一時也、斬衰齊衰之服不計閏、大功以下之服、則并閏月而數之、恩殺也、__小功者、以布之用功細小而名、五月者、去曾祖之齊衰而用其月數也、邱氏禮宗、謂用白布為之、__緦麻者、麻縷如絲、三月者去高祖之齊衰而用其月數也、此五服中之最輕者、__今有服墨衰者、始自晉襄公伐秦師、不便以凶服戎、又不可脫衰絰、故以意墨之耳、然不合禮經、自不宜服、但要出外治事、且只得服之、__　　　喪服四制__一曰正服、如為父母斬衰三年、為祖父母齊衰期年、為伯叔期為兄弟期之類是也、二曰加服、謂本輕而加之為重、如嫡孫為祖父母不杖期、若承重則斬衰三年、為伯叔父母期年、若承繼則斬衰三年之類是也、三曰降服、謂本重而降之為輕、如夫為妻杖期、若父母在、則期而不杖、女在室為父母斬衰三年、若出嫁則止服期年之類是也、四曰義服、如本無服、而以義起之者、如舅姑為長婦期年、眾婦大功、岳父母為?緦麻、子隨嫁母、為繼父服期年之類是也、__按古禮為父服斬衰三年、母服齊衰三年、自明太祖七年命宋濂等修孝慈錄、乃定制父母皆服斬衰三年、而凡應服齊衰三年者、亦皆改為斬衰、__本朝因之、故今無齊衰三年之制、__　　　袒免袒去上服也、免謂去其冠、用布摺條、括其髮以代冠、__凡同五世祖族屬、在緦麻絕服之外者、皆為袒免、問去聲、親遇喪葬、當素服、用白布纏頭、大傳曰四世而緦、服之窮也、五世袒免、殺同姓也、__　　　心喪__師服心喪三年、孔子之喪、門人若喪父而無服、所謂心喪也、__程子曰師不立服、不可立也、當以情之厚薄功之大小衡之、若七十子於孔子、雖斬衰三年可也、其次各有淺深輕重之異、服亦祇稱其情、且下至曲藝、莫不有師、故不可一概制服、楊氏三山曰、子為母正服斬衰三年、而儀禮謂父在為母服杖?、非薄於母也、避二尊也、然必持心喪三年、不飲酒食肉、不御內、書稱心制、庶異於旁親也、又嫡孫承重、祖在、為祖母服杖期、為人後者為本生父母服不杖期、皆當申心喪三年、朱子謂此意甚好、或疑八母之服、自不可無、若三父似可從?、顧寧人先生曰、雖三王之世、不能使天下無孤寡之人、亦不能使天下無再嫁之婦、蓋夫死子幼、無人為之收恤、不從嫁母、則轉溝壑矣、制此服、所以寓恤孤之仁、勸人之不獨子其子也、__喪服總圖__喪服總圖，圖略。__　　　謹案、以上八圖、會典通禮皆未載、據大清律例繪入、其三父八母一圖、創於元、典章自明至今皆因之、徐氏乾學讀禮通考、疑其未備、謂既列嫡母繼母、則不當去親父母嗣父母本生父母、為更定五父十三母之圖、五父者、父也、所後父也、本生父也、同居繼父也、不同居繼父也、十三母者、母也、嫡母也、繼母也、所後母也、本生母也、慈母也、生母也、養母也、庶母也、嫁母也、出母也、從繼母嫁也、乳母也、其說甚辨、然此圖既附律文、自當恪守、未便據一家之言、輕為更易、但其中所列從繼母嫁一條、原註齊衰杖期、通禮改為齊衰不杖期、律圖仍前代之舊、通禮成於道光四年、當以今定者為據、養母一條、始於宋開寶禮註、謂收養遺棄三歲兒服齊衰三年、明孝慈錄改註云、謂自幼過房與人服斬衰三年、今律圖並會典皆仍其舊、通禮凡例云、既與為人後者為所後父母持服條混、且恐開亂宗之漸、奏交大學士九卿議定、改從宋開寶禮原註、定服齊衰期年以符名義、並將抱養子從姓者、為養父母持服一條、附載以上二條、今仍用律圖原註、而附著通禮改定之義於此、__　　為人後者、為本生親屬降服之圖、__　　　謹案、律例無為人後者服圖、增載甚詳、多歷來禮書及會典所未備者、原定各圖、於出嫁女為本宗降服既有圖、則此圖自不可少、今據通禮增繪一圖、附律例八圖之後、__律例八圖，圖略。_
蔡忠烈公遺墨?|夏獻雲|HCJSWXB_RAO_1881|卷六十八禮政十五正俗上|長沙濯錦坊賈太傅祠左有蔡周二公祠祀明長沙司理贈太僕諡忠烈晉江蔡江門先生而以長沙通判擢岳州守諡節愍雲南周汝為先生合祀因蔡公殉難事由周公申請表揚厥後周公亦死於難故並祀之蔡公死事之慘詳於志乘祠有　　　純廟御製詩碑褒忠之典可謂隆矣先與潭州李忠節芾合祀今祠與賈祠距李祠不數武祠舊有田為明兵使者堵公允錫籍諸從逆家以為忠烈祠田後為奸僧侵踞公之鄉人官善化令倪君康年查復之至今閩人守其祀每年春祭公墓於理靈坡秋合祭公於祠?爽式憑烝嘗不廢?二百餘年矣獻雲既修賈太傅祠敬詣公祠恭讀　　　御碑見棟宇漸就剝落因集閩人商謀重葺煥然一新讀忠烈遺集皆乾坤正氣慨然想見其為人適得新化鄧湘皋學博所刻忠烈遺墨重付貞?嵌祠壁閩人又以湘皋昔編遺集板燬於兵屬重編輯夫忠烈死事疾風勁草千載猶生何俟獻雲贅言惟其文章與日月爭光實足以扶萬世之綱常使人聞風興起則教忠之旨於是乎在是不可不廣其傳爰應閩人之請而為之?__　_
重修漢長沙定王臺碑記|夏獻雲|HCJSWXB_RAO_1881|卷六十八禮政十五正俗上|湖湘人尚氣節、風俗敦厚、雖鄉愚僻壤、談某也忠、某也孝、?勃然色動、蓋其崇根本、漸摩成化久矣、而其千古不磨者、忠莫著於賈太傅、孝莫著於長沙定王、一宅一臺、巋然獨存、雲以同治九年庚午奉　　命來湘、光緒二年修賈太傅祠成、議修定王臺、有志未逮、今年春、郡紳李君興謨等、以重修請、官紳具有同志、立斥白金二千有奇、不日蕆事、煥然一新、考漢書景帝二年、封子發為長沙王、以母微無寵、故王卑溼貧國、如程姬有共太后之稱、唐姬並無封號、而相傳定王築臺、有云望程唐二母者、有云望唐母者、長沙縣志稱雙女墓、地不可考、亦從水經注、方輿勝覽、楚寶通志拾遺、言望唐姬為是、宋朱張夫子登臺有詩、元許有壬始言定王之孝、楚寶言定王載米摶長安土築臺以志思親、說必不謬、北海碑言炎漢太宗長沙清廟、光武中興、肇祀春陵、李碑足補祀典之闕、亦文人尊崇之意耳、蓼園見任昉述異記、尤為孝思之證云、又考宋時臺為長沙學、今祀仍舊制、窗牖洞開、風景殊勝、隙地復蓼園舊?、臺側得泉曰古澗泉。旁為東澗草堂、迤南為望雲山館、有池有亭、雜植花竹、足以備流連、志景慕而已、夫整綱飭紀、守土之責、明倫尚孝、風俗之良、不忍薄於其親、則必有志愛其君者、雲從政湘南、涓埃無補見斯邦化行俗美、而知彝倫秩?之有由來、登斯臺也、其必有聞風興起於百世下者乎、是為記、_
重修賈太傅祠記|李元度|HCJSWXB_RAO_1881|卷六十八禮政十五正俗上|自秦併六國、去孔孟日遠、異學爭鳴、道術幾為天下裂、漢興、蕭曹張陳輩、治尚雜霸習黃老、禮樂汔不能興、逮文帝武帝時、董賈二子出、而先王之道乃復明、董子知道之大原、能尊孔氏、斥百家、以正誼明道為鵠、賈子上治安策、所陳易服色、改正朔、一制度、定官名、興禮樂、悉更秦法、不愧王佐才、文中子謂諸葛武侯不死、禮樂其興乎、然使賈董獲大用、則三代之治早復、不待季漢時也、乃武帝不能用董子、令相江都王、文帝稱有道、亦以絳灌之短、出賈子為長沙王太傅、作賦弔屈原、尋卒於梁、二子既不遇、漢治終末由坐進於三代、此天也、非人之所能為也、而蘇子瞻獨謂賈生不能用漢文、而惜其不先交懽絳灌、俾得為所欲為、其說近於權術、賈子所必不為、曾何足以病賈子哉、賈子故宅、在長沙會城濯錦坊、有古井、晉庾闡、唐杜甫劉長卿戴叔倫、?有詩辭、明成化中、就宅建祠、李文正為之記、國朝因明萬歷舊建祀屈子、稱屈賈祠、詳一統志。乾隆二十四年重葺、嘉慶二十五年再葺、距今餘五十年矣、中丞仁和王公蠲俸倡葺、命獻雲董其役、六安涂公、長白崇公、暨各官紳、?斥金襄事、僉議故宅、宜專祀賈傅、屈子建祠郡校左、合祠已久、宜兼祀之、祠西嚮為門二重、堂二進、規制仍舊、瓴甓榱桷黝堊之敝、且黑者、新之、增建懷忠書屋、上為忠雅樓、祀屈子、更上曰大觀、可望麓山諸勝、循廊下為不繫舟、又曰小滄浪館、迤西為佩秋亭、繪屈子像、鑱諸石、迤北為尋秋草堂、雜蒔花卉、疊石為山、下為池、經始於光緒元年秋八月、糜白金二千有奇、既落成、中丞命記其始末、烏虖、公之意、豈第標舉名蹟修廢墜云爾哉、賈董皆命世才、愾乎有聞於聖人之道、固百世師也、董子既從祀廟庭矣、賈子五十八篇、見於漢書、若治安六策、過秦三論、又夫人所熟習也、讀其書、論其世、果能尚友其人、慨然想見三代以上之氣象、出為世用、長治久安之績、豈待他求哉、然則湖湘正學之明、抑可於祠之興廢卜之矣、既以復於公、遂書以餉後之君子、_
家廟記|謝濟世|HCJSWXB_RAO_1881|卷六十六禮政十二祭禮上|禮將營宮室。宗廟為先大夫三士一。吾家自曾祖以下幸沐國恩。皆為大夫。然先世本土族也。故止立一廟。一廟者。考廟也。不稱考者。高曾祖咸在也。其制三間。有堂無室。五龕。中。一龕藏始祖堯卿公。以下五十七代。本支世次圖。其旁左高右曾。又其旁?左祖右禰。考妣同龕。皆南向。以祏始向東。廟惟向南爾雅戴記可考也。爾雅云東西廂祭純云北面而事之高昭曾穆。高祧則曾昭祖穆。祖不越曾而僭高之立子不先父也。殤也無後也。伯叔也。兄弟也。妻妾子婦也。其祔食喪服。小記言之矣。然中一以上。亦不必。蓋暫祧與未祧同。昭穆尚無定也。祭用五簋。不焚紙錢紙鋌。雖有地府。錢鋌無所用。紙雖焚。亦不能為錢鋌也。秋嘗冬蒸?祫三??生辰犆一??忌辰不祭素饌奠而不?吉凶不相干也。春夏不祭?四時不敢備也。諸侯不備故中元不祭?我祖宗世修厥德無禁錮地獄中元赦歸之理也。吾觀近世士大夫。雖世職。罕有立廟者。其故何哉。庸俗子惑於地府之說。既疑廟為虛設。聞有欲立廟者。又惑於先儒廟制廟位及祧祔之說。廟制皆云東向。廟位則云西上。或云向南。西上。或云東上。至於祧祔。又云穆不遷昭。子寧先父。言既無徵。理亦未順。兩岐三岔。何所適從。是以徙倚遷延。而不果立也。或曰。廟之不立。誠如子言。方向位次。先儒固非。子亦未必盡是。世無周孔。其孰能折中之。曰。吾固折中於孔子者也。不曰事死如事生乎。今夫生者之必有室也。室之必南向也。南向之中為首席。左為二席。右為三席也。首席虛則二席三席者。之依次而升也。夫人而知之也。死者亦若是而已矣。特生也父坐子立。死則父昭子穆耳。敢以質之議禮家。及士大夫之祭於寢者。__　或問文昭武穆。似有一定不易者。曰已祧者百世不易。周自后稷遞數以下。太王文王昭王季武王穆。其子孫亦以為序。昭之子孫即稱昭。穆之子孫即稱穆。此太祖廟次之昭穆。工史掌之者也。未祧者。一世一易。以主祭之人為主。昭主祭不易。穆主祭則暫易。此四親廟次之昭穆。宗祝掌之者也。又記__　_
為父後者為出嫁姊妹報服期議|張湘任|HCJSWXB_RAO_1881|卷六十四禮政十一服制上|孝之禮。女子子適人者。為其昆弟之為父後者服期。盛氏世佐曰。為父後者。父之適長子也。不云適昆弟。而云為父後者。容立庶子及族人為後也。應降而不降。重其繼世故也。　本朝通禮及律。亦皆載此條。聖人制禮。其精微周密如此。惟昆弟之為父後者。於姊妹之適人者。亦應服期以報之。而禮與律俱未有明文。敖氏繼公以為此昆弟不言報。亦為之服大功耳。夫敖氏之說非也。傳載姑姊妹適人無主者。齊衰不杖期。姑姊妹報。　　欽定義疏。謂憐我而厚我。不可以徒受也。然則重我而厚我。獨可以徒受乎。夫之昆弟之子。世母叔母。為之服期。傳曰。何以期也。報之也。夫夫之昆弟之子。其分卑矣。其情疏矣。而猶為之報服。?於同父之姊妹乎。敖氏之說非也。且敖氏嘗論姑姊妹適人無主者之服。及姑姊妹之報服矣。其言曰。姑姊妹出適者降大功。今以其無主。乃加於降服一等。而為之期。其姑姊妹於昆弟姪。亦不容不以其所加者服之。據敖氏之論。一報不一報。何也。不過以一則傳有明文。一則傳無明文故耳。不知經傳所言。往往彼此互見。如姑姊妹女子于適人者、服大功而不杖期條、不列在堂服期云云。?以為已嫁服大功。則在室皆期可知。此郝氏敬之說也。由是論之。無主之姑姊妹既為昆弟姪報服期。則兄弟之為父後者。自不容不為已嫁之姊妹報服期矣。其不言報者。省文也。亦互文以見意也。是豈獨禮為然哉。又嘗稽之律矣。律載喪服各圖。與服制總類多有互異。故服制總類卷末有云、考服制者。必先後?看。方無忍認。又如出嫁女為本宗降服圖。祗言兄弟。而不及兄弟妻。服制總類亦然。而議禮者。謂律載妻為夫姑姊妹。無論在室出嫁皆小功。則出嫁女亦應有報服。且云出嫁女為本宗伯叔祖母。堂伯叔父母。已列服制緦麻之內。此外可以類推。夫言類推。則所該者廣。在乎神而明之矣。今出嫁女為本宗兄弟妻亦服小功。舉世行之。無舉律以相詰者。?得其意於律所不載。是謂善讀律者。而亦知禮者所嘉許也。然則出嫁女為兄弟之為父後者服期。禮與律既有明文。則兄弟之為父後者。於出嫁之姊妹。亦必報以期也。斷斷然矣。今者予無兄弟。則為父後者予也。故予於姊之喪。採禮與律之意。而為之服期。或問予曰。子殆寡兄弟而弗忍除乎。是固予之心也。而所以服期者。則在彼不在此也。兄弟為分形同氣之人。故古人曰。兄弟者。左右手也。姊妹何獨不然。出嫁而服不得不降者。義有所限也。其心固無窮也。有可以不降者。則為之加服焉。是孝子弟弟之所樂聞也。昔昌黎韓子鞠於嫂鄭氏。嫂沒。為服期以報之。夫以嫂叔之無服。猶引而近之如此。?姊妹乎。即以為過。儻所謂賢者之過與。自記_
獨子兼祧兩房服制論|王人定|HCJSWXB_RAO_1881|卷六十四禮政十一服制上|鄉人有子二弟死無子以次子繼之子服為後服斬衰三年踰數年長子大已亦未再生子而身死其族謂大宗不可絕仍欲取其子還以承祀其弟俟別擇他房者為繼然子年已十六禫後其弟婦為之娶妻且報捐填寫所後父矣乃堅執不可於是計以一子兼祧兩房議定又疑所服請於予予曰我　朝自乾隆四十年欽奉　　特旨准以獨子兼承兩房宗祧所以補古禮之缺濟人道之窮曠古未有之令典也而兩房父母服制具[載](戴)禮部則例至嘉慶十八年又載大宗獨子兼承祧次房者本生父母故丁憂二十七箇月次房承祧父母故治喪一年次房獨子兼承祧大宗者本生父母故治喪一年承祧大宗父母故丁憂二十七箇月嘉慶二十年又載同屬小宗而以獨子兼承兩祧自當以所生為重為所生父母服三年為兼承祧之父母服??內不准應試出仕其平日考試報捐應填寫所生父名道光九年又載小宗子出繼小宗如已為所後父母丁憂持服嗣經兼承兩房者自應照禮不二斬之義為本生父母服?如雖出繼在前尚未為所後父母丁憂持服旋經兼祧兩房者應仍以本生為重為本生父母服三年為兼祧父母服?今此子謂大宗兼承祧次房服本生父母三年而此子已為所後服矣謂已為所後父母持服丁憂服本生父母?而此子又非同屬小宗者然出繼與兼承兩祧有殊此子初有兄而已出繼次房雖屬大宗之子自應為所後服三年後而兼承大宗之祧雖以本生為重而禮無二斬亦不得不降為本生服?然則喪禮之狀刺不可書孤子乎予曰然書降服子猶是書出繼子也何以見為兼承兩祧者予曰禮無明文又律例所未及無已則降服子上書明兼承兩祧第未識世之議禮者以為有當否也旋又以其本生母擬於服滿後別為之娶各以婦之所育者為後問予曰可此又有例也獨子承祧兩房只應娶嫡妻一人其置側室以廣嗣育例所不禁不得兩門均為娶妻__　案道光十八年秋南昌張子畏太守丁生母艱陳情自請歸宗以其父同產四伯仲無子叔有子一孫三年則二子太守其長也出繼仲為子次弟亦出繼伯為子年年未四十自謂必又有子以自為嗣續乃竟老而無出太守亦未生子次弟更無子而卒不得已以叔之次孫繼伯為孫復以叔之三孫自繼為子即繼仲為孫矣仍自請歸本生父母上其事於大府詳咨吏禮二部准其兼祧禮部議其既為嗣父母持服三年本生父母應持服期年吏部議其既為嗣父母持服三年本生父母亦應持服三年部議兩歧第禮議本照禮不二斬之義具載則例者有太守專從吏議以遂所生為重之情開附識_
與友人書|鄧瑤|HCJSWXB_RAO_1881|卷六十四禮政十一服制上|瑤白。瑤有疑義。願以質之左右。日前足下為瑤言有愛女早寡無子。擬俟賢郎生子。令寡女子之。既又言太夫人存時。嘗有是命。故不忍違。且稱近時謝濟世梅莊示螟蛉子遺令詞甚美。欲仿行之。嗚乎。君固讀書守禮之儒者也。既稱儒者。則有一事之不合於禮。即為世病。瑤又烏能默默無一言。然瑤初聞足下言。唯唯不之辯者。以足下意甚感愴。故亦效婦人女子之仁。噤無一語。今乃咎其非以誠待人之道也。烏可終無言。禮姊妹其夫死。而夫黨無兄弟。使夫之族人主喪妻之黨雖親弗主。夫若無族。則前後家。東西家。無有。則里尹主之。聖人制禮之嚴如此。妻黨既不宜主喪。其不得以妻之姪為嗣明矣。又晉太常博士秦秀曰。昔鄫養外孫莒公子為後。春秋書莒人滅鄫。謂立異姓為後。滅亡之道也。春秋之義甚嚴。宜熟審之。罪不孝之罪。莫大於改姓。君欲愛其寡女而使繼之者冒不孝之名。賢女當有所弗受。執事亦乖所以愛孫之道。非兩全之策也。梅莊以幼子嗣其蔣氏寡妹。亦受命母氏。文雖美。識者病之。其言姑親其姪。夫因其婦。祀應享之似也。顧不以兄弟之子或族子為嗣。而靦顏因其婦享此一盂麥飯。鬼而有知。其肯歆耶。又言姓從蔣。郡仍名陳留。自為一宗。無亂人之宗。夫既為蔣氏子矣。尚謂無亂人宗乎。至云蔣氏產甚薄。因以田三十畝。益其出繼者之子。而明之曰。汝為姑後。無所利而為之者也。不知貪利之罪小。害義之失大。其咎尚不在於利人之產與否也。謝氏昧於妻黨雖親不主之義。故有是舉。足下不宜為謝氏之續。鄙意謂宜令寡女求其夫家親之撫之。無以姪為子。使夫族有亂宗之嫌。而繼者重改姓之?。若實無可嗣。則昔者子朱子嘗有說矣。其門人葉賀蓀有姑無子而寡。依母家以居。賀孫以他日既無所祔。又不忍其神之無歸為問。朱子謂古禮既廢。鄰家里尹必不肯祭他人之親。則從宜祀之別室。其亦可也。此論得從權之正。賢嗣若生子。即令其姑育之。視如己出。他日私祀之別室。并及姑之夫以慰苦志守衷。且以報撫育之德。斯足下父子之情無憾。而於義理亦安。且可慰太夫人於地下而無遺憾矣。足下為讀書守禮之儒。於瑤又有久敬之雅。故不欲足下以恩害義。?敢貢其愚忱。書不盡言。伏惟亮察不宣。咸豐戊午冬月朔瑤頓首。_
荅鄭子尹論儀禮器服大功章誤衍注文二十一字書|莫友芝|HCJSWXB_RAO_1881|卷六十四禮政十一服制上|承命檢錄唐石經儀禮器服大功章。大夫之妾為君之庶子。女子子嫁者未嫁者為世父母叔父母姑姊妹。經傳之文。當為傳中下言為世父母叔父母姑姊妹者。謂妾自服其私親也。二十一字。欲明其有無爾。友芝按。石經此處一與賈疏本無異。雖其之庶子女四字元刻僅之庶子三字。明係寫漏。非他處別本校改比。故磨去擠刻增女字。字畫猶是一手。即知唐以來傳本盡然也惟傳中下言以下二十一字。則實是注述舊讀。而推其意之辭。緣寫者誤置為傳文。遂因析其上下文。分屬經傳注。蓋承自唐以前矣。賈疏已覺其非。而言之未暢。學者驟不得其指。故說此經者。即朱子始亦謂傳釋文意似不?。又謂舊讀正得傳意。但於經例不合。鄭注與經例合。但所改傳文似亦牽強。既答門人。乃云此?自鄭注時。已疑傳文之誤。今攷女子子。適人者為父母。及昆弟之為父後者。已見於不杖期章。為眾兄弟。又見於此大功章。唯伯叔父母姑姊妹無文。而獨見於此。則當從鄭注之說無疑。是朱子於鄭注。及舊讀之是非。固已就經文比校而得。而猶未暇細繹疏文。知二十一字為注文誤入也。李寶之集釋。於鄭注及舊讀分別引伸。既謂鄭義於經為順。又謂舊讀於義自通。是朱子所攷已未見及。且未思大夫之妾為庶子適人者。小功章經有明文。而此舊讀於女子子嫁者。猶以大夫之妾為之。何以處彼經也。敖君善集說。謂傳得與女君同。但可以釋為君之庶子。若並女子子未嫁者言之。則不合於經。經初無女子子未嫁者之禮。又謂為世父母以下。皆妾為私親之服。亦不合於經。此乃適人者之通禮。經必不為此妾發之。且此妾為私親。大功者亦不止於是。傳者蓋失於分句之不審。是敖氏之意。與注大同。而乃斥傳為誤解。則亦未及詳注疏。但依傳為說。詎知傳中尚衍注文也。後來申舊讀者非一。亦但就今本經傳讀之。了無左證。即　國朝張稷若先生撰句讀。吳中林先生撰章句。並稱專門。猶以舊讀為是。而斥注逆降及爛脫之非。亦是未能細究注疏。至乾隆中。戴東原先生校　四庫本集釋。乃(曰夕)傳中下言二十一字。於注屬於此不辭之上。又迻此經女子子至姑姊妹注舊讀以下三十二字。屬於下言二十一字之上。併為一條。置傳後而為之按曰。攷其文義。上云言大夫之妾。為此三人之服也。下云謂妾自服其私親也。一言字。一謂字。皆指舊讀者之意。如是自舊讀至此不辭。凡五十六字。一氣聯貫。不可截斷。其說極為明晰。此傳此注。乃無不文從字順。後此阮芸臺先生校勘記。亦同斯說。蓋讀此經者。但就今本經傳連二十一字讀之。舊讀元自可通。然女子子為世叔父母姑姊妹之服。本經尚無文。已知必非專為此妾發例。?又無以處小功章大夫之妾為庶子適人者之經乎。且傳果有二十一字。則舊讀允矣。鄭君何以謂其不辭。若謂傳誤。鄭何以不斥傳而斥舊讀。然二十一字。決為注文。益無疑也。唯戴氏此校。特依賈疏而申明之。非別有補於疏外。__疏云下言二字及者謂妾自服其私親也九字。總十一字。既非子夏自箸。又非舊讀者。自安是誰置之也。今以義必是鄭君置之。鄭君分別舊讀者如此意趣。然後以注破之。友芝按賈君之意。既是如東原所迻。正合經傳之注。與誤衍入傳之二十一字為一條讀之。故得知為鄭君分別舊讀者意趣也。若非以二十一字連上為文。則二十一字中並無舊讀字樣。安所得意趣而分別乎。觀上疏釋注舊讀三十二字。云鄭以此為非。故此下注破之也。此疏又云。然後以注破之。大一指此不辭以下云。然後愈見相屬為文。其特舉十一字為鄭君所置。而中間為世父母等十字。不明為述經文者可知也。而戴校復引疏此語。謂賈氏以為世父等十字為傳文。以下言及者謂等十一字為鄭加。經既見為世父等十字。傳不應重見。而絕不釋其意是戴氏猶不審疏意。反斥賈氏不知二十一字通為鄭注。而誤以十字屬傳文。果爾。賈君必當更疏傳有此十字之意。何以又絕無一字知其意。直謂鄭君述經十字。特加十一字以分別舊讀者意趣耳。觀後疏釋注。引齊衰三月章。謂足以明之。明是二人為此七人。不得以嫁者未嫁者上同君之庶子。下文為世父以下謂妾自服其私親也。益足相證明矣。若如戴讀十一字為注。尚可強通十字為傳。當作何解。賈君顧若是疏乎。昔人謂賈疏艱澀。此亦一端。故精核如東原。猶不免於失。然此經自上傳爛脫在下。故舊讀者緣文生義。罔會全經。鄭君以經例覺之。明正其失。又為竄注入傳者所亂。轉似舊讀甚是而鄭注不契者。至賈君覺之。而語又不直截。學者倦於推究。若隱若顯。千有餘年。東原之功。亦何可沒也。阮氏又怪所刪下言二十一字。為後來復校石經者增入。與東原之徑迻二十一字歸注中。友芝則謂此等雖無可疑。猶不若仍唐以來相承之本。單經則指出衍文連注。則別其注文。但校明而已。尤為至慎也。又此傳嫁者其嫁於大夫者也。未嫁者。成人而未嫁者也。文與齊衰三月章女子子嫁者未嫁者為曾祖父母傳同。此注及疏。但釋成人未嫁逆降之意。而不及嫁於大夫。豈以彼傳嫁於大夫。明雖尊猶不降舉例。此傳嫁於大夫。即明雖尊亦僅與常同降大功耶。抑此之本。無嫁者其嫁於大夫者也九字。緣上齊衰三月章誤衍。故注疏皆不言耶。月來課兒。適畢此篇。故?附質所見。幸垂正焉。咸豐二年閏八月二日。__　_
家訓八則淵亭日錄載|李文炤|HCJSWXB_RAO_1881|卷六十禮政七家教|昔在王凝居君慄如也。閨門之內。若朝廷焉。御家以四教。勤儉恭恕。正家以四禮。冠昏喪祭。美哉脩齊之術。抑何簡而切耶。夫勤儉之德。帝舜以之稱大禹。而恭恕之道。孔子以之訓門人。今願推而演之。使有志者得有所持循也。若冠昏喪祭之儀。古禮既苦於繁重。今俗又流於鄙倍。惟朱子家禮為切實而易行。今本誠恭酌而潤澤之。以補其細目之未備者。庶幾行之而寡過乎。__一曰勤__治生之道莫尚乎勤。故邵子云。一日之計在於晨。一歲之計在於春。一生之計在於勤。言雖近而旨則遠矣。無如人之情惡勞而好逸。甘食媮衣。玩日愒歲。以之為農。則不能深耕而易耨。以之為工。則不能計日而效技。以之為商。則不能乘時而趨利。以之為士。則不能篤志而力行。徒然食息於天地之間。是一蠹耳。姚氏家訓云。人須各務一職業。第一品格是讀書。第一本等是務農。外此為工為商。皆可以治生。惟游手好閑。便要走到非僻處所去。夫天地之化。日新則不敝。故戶樞不損。而流水不腐。誠不欲其常安也。人之心與力何獨不然。是故勞則思。逸則忘。凡物之大情也。大禹之聖。且惜寸陰。士行之賢。且惜分陰。又?賢聖不若彼者乎。他如博奕樗蒲之類。昔人所謂牧?奴戲耳。?搶攻殺之稱。不離於耳。非所以養德。擾攘孤注之狀。不絕於目。非所以惜財。祁寒盛暑。日夜流連。徒足以失時而廢事。亦何樂而為之耶。至若男服勤於外。女亦當服勤於內。奉甘旨。羞蘋蘩。供紡績。皆不可以盡假手於他人也。昔周之興也。房中有服之無斁之訓。及其衰也。廟堂有休其蠶織之譏。豈非萬世之永鑑哉。__一曰儉__儉美德也。而流俗顧薄之。夫先王之制。自天子以至於庶人。飲食有節。衣服有章。宮室器用有等。故各守其分而不相踰。今也不循其分之所當為。而惟視其力之所得為。貧者見富者而羨之。富者見尤富者而羨之。一飯十金。一衣百金。一室千金。奈之何其不至於貧且匱也。每見閭閻之中。其父兄?樸質實。足以自給。而其子弟。或入胥吏之?。或附商旅之隊。或列紳衿之末。類無不羞向者之為鄙陋。於是盡舉其規模而變之。而累世之藏。或盡廢於一人之手。?夫用之奢者。取之不得不貪。算及錙銖。欲深谿壑。其究也。諂求詐騙。寡廉鮮恥。無所不至。則何若量入為出者。享恒足之利乎。且吾所謂儉者。豈必一切損之。養生送死之具。吉凶慶弔之需。人道之所不能廢。稱情以施焉。庶乎其不至於固耳。惟是金玉之輝煌。纂組之奇麗。水陸珍奇之供設。驕奢暴殄誠。造物之所忌。而優伶之技。歌兒舞女之娛。淫聲冶色。尤為居家者之所當遠。艾千子云。教盜教淫教戲謔。費錢費日費精神。旨哉言乎。又若婦女之倫。多窮奢極靡。而不與男子相稱。豈敵體之義乎。孟光麗粧靚飾。而梁鴻不答。服私居之服。而改容謝之。桓少君資賄甚盛。而鮑宣不悅。挽鹿車而鄉邦稱之。人之度量相越。豈不遠哉。__一曰恭__人之所以招尤而取侮者。患在於不恭。夫驕衰氣也。傲凶德也。且天下之事。亦何可恃哉。富而可恃。則金谷無綠珠之累矣。貴而可恃。則上蔡無黃犬之悲矣。才華而可恃。則華亭無鶴唳之感矣。君子察乎此。故競競業業。日慎一日。而猶恐有不測之患。乃世俗之情。易於滿假。稍有祿位。則陵鑠閭里。稍有才名。則倨侮儕輩。千夫所指。無病而死。彼猶自以為得意。不亦可哀之甚乎。然則持身接物之道。固莫有善於恭者矣。正考甫一命而傴。再命而僂。三命而俯。循牆而走。萬石門累葉貴顯。入里門必下車趨。明道先生終日端坐如泥塑。及至接人。則渾是一團和氣。此豈好自貶抑哉。誠見夫敬勝吉而怠勝凶。裒多益寡。理固然也。是故鄉黨之微賤。亦當以禮接之。親故之?遠。亦當以情治之。至於庭除之內。妻子即監史也。昆弟即師保也。衾影屋漏。即天地神明也。必若古人所謂火滅脩容。戒慎必恭者。斯為無敢慢之至耳。乃若袒裼裸裎以居身。嬉笑怒罵以接物。甚至跛倚以臨祭。箕踞以延賓。即能永終天命。蓋亦幸焉爾。傳曰。民受天地之中以生。所謂命也。是以有動作禮義威儀之則。以定命也。能者養以之福。之猶往也。俗本作之以。非。不能者敗以取禍。古之達者。其深悉之矣。__一曰恕__君子之立心也。一恕足以盡之。而施之於家為尤。切威權有所不能施也。號令有所不能格也。但視吾心所以推之者奚若耳。望尊長以慈惠矣。反而內顧。吾之為尊長。果無有不均焉否也。責卑幼以敬順矣。反而內顧。吾之為卑幼。果無不安焉否也。至於兄弟妯娌之間。讒搆易生。猜嫌易起。各求盡己。而不責於人。未有不和且洽者。斯干詩之曰。式相好矣。無相猶矣。張子釋之曰。猶似也。人情大抵患在施之不見報。則輟。故恩不能終。不要相學。己施之而已。昔者王子明為中書。寇平仲為樞密。平仲恃才。而子明實能容之。一日者中書移文於樞密。而倒用其印也。平仲以聞於朝。於是子明罰俸。而堂吏被責。已而樞密移文於中書。而其誤亦於是也。吏方快之。子明弗校。第還之平仲。使自更而已。豈非不相學之明驗哉。用斯道也。以處骨肉。其有不孚者鮮矣。夫人欲善。誰不如我。我得矣而處人於失。可乎。此所謂推治己之心以治人也人之自愛。誰不如我。我厚矣而處人於薄。可乎。此所謂推愛己之心以愛人也?角弓之詩慮之矣。人之無良。相怨一方。所見偶偏。而其勢遂至不可復返。不殆於推刃乎哉。反是心以求之。而恕不可勝用矣。若曰。以恕己之心恕人。是相助以慝非。?然而入於苟且之歸也。烏乎可。__一曰冠__冠禮三加之法。以緇布皮弁爵弁為節。而家禮概用時製。所謂雖有其位。苟無其德。亦不敢作禮樂也。因時王之制。而著其教焉耳。夫立身行道。父母雖不敢必之於子。而未嘗不深望焉。此人之至情也。故聖人於成童之日。肅之以重禮。示之以嘉賓。明乎自此以往。服成人之服。則將責以成人之事。凡夫為人子為人弟為人臣為人少者之禮。皆不可以不勉也。世俗孩提之童。稍能行立。即飾以冠帶。彼其父母之心。不過愛其子。欲其美觀也。豈復知有四者之行哉。今之冠式。固非昔矣。然而寒暑亦異其宜。貴賤亦殊其等。世有好禮之君子。斟酌古制。準以時尚。則三加之法。何遂不可倣而行之。惟是緇布之冠。乃生民之本。決不可廢。傳既明言已冠而敝之。則所用者。不過俄頃之間耳。然則始加之際。必製此冠。庶幾反古復始。不忘其初之意乎。醴醆之甘。而明水之尚也。醢醬之美。而太羹之先也。黼黻之華。而疏布之尊也。莞簟之安。而越席之貴也。嗚呼。此古人之所以為厚也。附笄男正位乎外。女正位乎內。此天地之常經也。顧人情待男則恒厚。待女則恒薄。故教子之法。雖庸人亦加詳。而教女之法。則賢者多不之察焉。有志於二南之化者。其於陰教之脩。可苟焉而已乎。丈夫之冠也父命之。女子之嫁也母命之。笄者女之終。婦之始也。故聖王重之。孝經論語男子必通焉而後可冠。則為女子者。亦必通於女誡列女傳。而後可以笄。至若人之有名。所以彰別也。其有字。所以示尊也。亦奚間於女子。而世人例多廢之。何也。噫。三代之時。閨門之內。師傅保姆之助。詩書圖史之戒。珩璜琚瑀之節。威儀動作之度。今皆不可得而見矣。獨此一端。猶存什一於千百。有家之君子。不以為迂而忽之。倘一內治之一助乎。__一曰昏__古之為昏也以擇德也。天地合而後萬物興。男女正而後家道立。故聖王重之。宋司馬溫公有言。世人多慎於擇婿。而忽於擇婦。其實婿易見。婦難知。不可以不察也。其言可謂深切著明矣。聖人知男女之不可苟也。是故擇配。近取諸州里。遠求諸外?。其平居耳目甚習。則其隱微畢知。擇之既審。則其合之必固。是以久而無相瀆相離之患也。而又為之納采。問名。納吉。納徵。請期。親迎之禮。昏禮有六家。禮用其三。從簡便也。然請期一節。近猶有行之者。乃楊氏所定。見家禮納幣小註。其相待以誠。而其求有漸。凡以生民之本萬福之原。於是乎係焉。是以慎重周詳而不敢忽。古者婦人。先嫁三月。祖廟未毀。教於公宮。諸侯之宮祖廟既毀。教於宗室。大宗之室教以婦德。婦言。婦容。婦功。其既嫁也。始見於夫。有合之禮。質明而見舅姑。有饋食之禮。三月而成婦。有廟見之禮。然後?之以絲麻布帛焉。授之以委積?藏焉。是故以敬事先祖。而酒漿潔葅醢備矣。以孝事舅姑。而定省洽恩愛周矣。以和娣姒。而閨門無間言。以睦親戚。而遠近無怨隙矣。其在於詩。女曰雞鳴。士曰昧旦。絕宴私也。宜言飲酒。與子偕老。示貞一也。琴瑟在御。莫不靜好。章。德度也。為絺為綌。服之無斁。昭勤儉也。百歲之後。歸於其居。篤志操也。古人於男女之際。其始之終之如此。是以子孫蕃昌。而諸福畢至。後世議昏。止圖門閥之高。家世之盛。至於性行家法。漠然不省。則已惑矣。而近代惡俗。則止計其奩物之多寡。奴婢之有無。明取明求。廉?盡喪。其不遂者。至於兩?相。婦姑交怨。不亦傷乎。不知男女之交。以合二姓之好。上承宗廟。而下啟後嗣。豈區區為是哉。且婦人以勤苦為歷練。以恭儉為賢良。假如資裝豐盈。奴婢環列。將挾所有以驕其夫家。憑陵妯娌。侮慢舅姑。宴安恣肆。靡有不至。是其利者無幾。而受害滋多也。嗟乎。家世盛衰之數。多由婦人。惟脩身以基福。擇德以宜家。家道之興可坐而致。婚姻顧可忽乎哉。 __一曰喪__物莫不悲其類。而?於一本乎。故聖人重喪。夫喪有大本焉。有大經焉。惻怛之實。疾痛之情。大本也。節文之具。度數之詳。大經也。?人之既死。體魄則降。魂氣在上。為之衣衾。以周於身焉。家禮歛用布。恐易朽爛。有力之家一切用絹為善。貼身裹以綿。養尸則以水銀。為之棺?以周於歛焉。為之宅兆以周於柩焉。而所以藏其體魄者備矣。程子云。卜宅兆者。惟五患不得不謹。使他日不為道路。不為溝渠。不為城郭。不為貴勢所奪。不為耕犁所及也。其經營封域之法。則家禮諭之備矣。始死而奠無時。猶然養生也。既殯而賓之。於是乎有朝夕之奠。既虞而神之。於是乎有朔望之奠。而所以萃其魂氣者詳矣。君子因之稱情以立文焉。始死徒跣袒括。殯而衰杖。期而練服。再期而素服。此衣服之節也。始死三日不食。殯而?粥。卒哭而疏水。期而菜果。再期而醴腊。此飲食之節也。始死寢苫枕?。虞而寢席枕木。不入中門。再期而後復寢。此寢處之節也。顧自漢景短喪以後。雖以晉武帝魏孝[文]周高祖宋孝宗之毅然復古。而終不能盡變天下之俗。於是舍先王之制。用浮屠之法。其居喪者。自素服而外。漠然無以異於平日。甚或與宴樂。主嫁娶。而不以為非。不亦悲乎。至若旁親外姻之喪。各有差等。民之所以?居而和壹者。恃有此也。而世之君子。恝焉忽焉。族之相為也。宜弔不弔。宜免不免。猶且罪之。?於有服之親。而可?置之耶。即行弔於人。亦當有制。食未嘗飽。哭則不歌。羔裘元冠不以弔。聖人之懿行也。倘主人有酒肉之設。當力辭之。或尊長在座。亦必少嘗而速起焉。無使陷於醉飽之失也。若夫贊禮題主。?用公服。其失非小。而舉世安之。敦厚好古之君子。當必有一洗其陋者矣。附心喪親親也。長長也。貴貴也。賢賢也。此天地之常經。雖越宇宙而不可易者也。聖人之制服。緣是以為差而已矣。弟親親長長之服。自古行之。貴貴之服。成周明之。而尊賢之服。則未嘗勒之為經。獨於孔氏師弟子見其?耳。記曰。孔子之喪顏淵。若喪子而無服。喪子路亦然。?情厚則哀重。不較其材也。又曰。顏淵之喪饋祥肉。孔子出受之。入彈琴而後食之。是再?而哀素。以嫡長子方之也。而師之於弟子。倣焉而準矣。記曰。門人喪夫子。若喪父而無服。文有所不敢備也。又曰。孔子之喪。二三子皆絰而出。情有所不敢忘也。孟曰。孔子歿。三年之外。門人治任將歸。入揖於子貢。相嚮而哭。皆失聲。然後歸。則哀無已。而制有所限耳。而弟子之於師。倣焉而準矣。記曰。朋友麻去其緦服。以別於三黨。同其絰帶以別於常人。禮之經也。又曰。朋友皆在他邦。袒免歸則已。同族則用族屬之制。既歸則反弔服之常。禮之變也。子游曰。吾聞諸夫子。喪朋友。居則絰。出則否。喪其師。雖絰而出可也。於同道之中而復有所差焉。所謂稱物而平施者與。而朋友之相為也。倣焉而準矣。?先王之制。民生於三。事之如一。隨其學之大小。情之厚薄。而莫不有師。袁逢之於荀爽。桓鸞之於向苗。懷薦舉之恩。尚為之制服。而?於教育之者乎。其兼有五服之恩者。則月數終而服除。心喪免而絰去。伊川之於明道。期年之外猶絰也。勉齋之於晦翁。三月之外仍絰也。倘一時而賢聖並生。幸而皆親炙之。若蘇李明呂與叔之於程張。雖各為之服可矣。若夫朋友之交。居五倫之一。輔仁責善。莫不資之。必俟虞祔之後。乃釋弔服。而脫絰帶焉。其在師友之間者。當更餘數月。然後為安耳。虢叔之喪。閎夭泰顛散宜生南宮适皆為之服。故老聃曰。朋友之服。古之達禮者為之也。__一曰祭__先哲有言。祭祀之報。本於人心。故豺獺能祭。其性然也。自佛老之教。盛行於中國。或妖神怪像。設之於寢室。或誦經供佛。行之於戶庭。而祀先之禮。?乎滅裂矣。幸而有宋大儒脩明典制。雖不盡協乎先王之舊。而禮以義起。正百世之所當遵也。朔望俗節之奠以薦新也。冠昏爵命之告。則當因時祭而行之。高曾祖考。四時之祭。凡同服之親。擇日會於小宗。祠堂之內。具犧牲而獻之。其旁親之神主。勿論有後無後。各以班而列焉。若所居或遠。則同高祖之支庶。別擇日而祀。其三代之私親。同曾祖之支庶。別擇日而祀。其二代之私親。同祖之支庶。別擇日而祀。其父祖。庶乎不渙而不紊耳。始祖先祖之祭。凡同族之親。每歲擇日會於大宗祠堂之內。具犧牲而獻之。雖有似禘似祫之嫌。然祠也而不以廟。祭也而不以鼎。則亦可以不至於僭矣乎。墓祭則非古矣。然先王聯墳墓之法已廢。而後世風水之說又盛行。則其勢不得不散置於各方。凡夫陵遷谷變之慮。盜葬侵址之虞。不可以不備也。春秋會族人而一展省焉。固人情所不容已也。__至若五祀之祭。則亦有家之至切者。門者。萬物之所畢出也。故春祀之。戶者。萬物之所畢入也。故秋祀之。養萬物者。莫盛於火。而?其司也。故夏祀之。滋萬物者。莫盛於水。而井其司也。故冬祀之。禮記作行亦通。?古者井田之法。溝即在塗下故也。萬物莫不依地而附天。中霤則一家之土中。而天氣之所由通也。故季夏祀之。夫君子之心。無德不報。是數者皆人所賴以生也。而可恝然哉。噫。淫祠謬宇。則?然諂之以求福。至於當敬之鬼神。乃反忘之。經不正而民不興。可勝道哉。_
彤史序|管同|HCJSWXB_RAO_1881|卷六十禮政七家教|天地之道不外乎陰陽。彼陰陽何以分也。晝為陽。主作。夜為陰。主息。晝之日為陽。有暄物之功焉。夜之月為陰。雖朗照而無所用。春夏為陽。發生而長養。秋冬為陰。積於空虛而無用。陰陽之道如是其不同矣。古之聖人得是機以定男女之位。是以男主自立。非才德不為賢。女主從人。二者皆非所尚。德曰婦德。非男所謂立德也。功曰婦功。言曰婦言。非男所謂立功立言也。堯之女舜之妻。宜其聖矣。而尚書載之。第曰嬪虞。禹娶塗山。書不言其一事。有娀姜嫄詩。第紀其生子之異。而他亦無聞。周人尚文。善述祖宗功德。於太任則曰思齊。於太姒則曰嗣徽音百斯男。其與皇矣生民。稱述先王先公者。何其詳略之迥異也。暨乎武王伐商。乃以婦人與十亂之數。婦人者。未知其為邑姜與為太姒與。要之以才見稱。孔子言焉有深慨矣。沿及春秋。世故益變。於是乎婦人者。有共姜之守義。有鄧曼之知人。有樊姬之薦賢。有敬姜之習禮。而為傳記者舉而載之篇中。而謂之賢。嗚乎。?動夜作。非不勤也。可謂時乎。百穀冬實。非不美也。可謂瑞乎。後世之士見理也過。而立論也輕。是故責乎后妃。則曰行俾天地。責乎匹婦。則曰寧餓死而無失節。彼既以聖賢之道望婦人。而婦人者。遂日尊日盛。列女之傳。史不絕書。極其。歸遂有女侵男職者。而陰陽為之易位矣。嗚乎。此古今升降之大端也。婦女之生也。天付之以荏弱之資。陰柔之性。而聖人制禮。使其終身不出閨闥。自酒漿飯食巾櫛衣裳之外。事稍難者。皆不使其得與聞。使其才德可以同乎男子。則天地不當區別於其間。而聖人亦為好異矣。雖然。處此者有經有權。常與變之謂也。吾觀史策所載。漢呂雉。唐武曌。惡矣。而宣仁宋賴以治。緹縈木蘭。其父非二女則身刑而戰死。若此之類。又曷可少乎。後之女子。審其時度其勢。得已則安於無稱。不得已然後出於才德可也。陳君寶田集古今婦女之事。為彤史數十編以示予。予未能知其用意。謹以素所持論者。為序以貽焉。_
書贈弟六則|曾國藩|HCJSWXB_RAO_1881|卷六十禮政七家教|清　記曰清明在躬。吾人身心之間。須有一種清氣。使子弟飲其和。鄉黨薰其德。庶幾積善可以致祥。飲酒太多。則氣必昏濁。說話太多。則神必躁擾。弟於此二弊。皆不能免。欲葆清氣。首貴飲酒有節。次貴說話不苟。__儉　凡多飲者不能儉。好動者不能儉。多欲如好衣。好食。好聲色。好書畫古玩之類。皆可浪費破家。弟向無癖嗜之好。而頗有好動之弊。今日思作某事。明日思訪某客。所費日增而不覺。此後講求儉約。首戒好動。不輕出門。不輕舉事。不特不作無益之事。即修理橋梁道路寺觀善堂。亦不可輕作。舉動多則私費大矣。其次則僕從宜少。所謂食之者寡也。其次則送情宜減。所謂用之者舒也。否則今日不儉。異日必多欠債。既負累於親友。亦貽累於子孫。__明　三達德之首曰智。智即明也。古來豪傑。動稱英雄。英即明也。明有二端。人見其近。吾見其遠。曰高明。人見其粗。吾見其細。曰精明。高明者。譬如室中所見有限。登樓則所見遠矣。登山則所見更遠矣。精明者。譬如至微之物。以顯微鏡照之。則加大一倍十倍百倍矣。又如粗槌之米。再舂則粗糠全去。三舂四舂。則精白絕倫矣。高明由於天分。精明由於學問。吾兄弟忝居大家。天分均不甚高明。專賴學問以求精明。好問若買顯微之鏡。好學若舂上熟之米。總須心中極明。而後口中可斷。能明而斷。謂之英斷。不明而斷。謂之武斷。武斷自己之事。為害猶淺。武斷他人之事。招怨實深。惟謙退而不肯輕斷。最足養福。__慎　古人曰欽。曰敬。曰謙。曰謹。曰虔恭。曰祇懼。皆慎字之義也。慎者。有所畏憚之謂也。居心不循天理。則畏天怒。作事不順人情。則畏人言。少賤則畏父師。畏官長。老年則畏後生之竊議。高位則畏寮屬之指摘。凡人方寸有所畏憚。則過必不大。鬼神必從而原之。若嬉遊?牌等事。而毫無忌憚。壞?黨之風氣。作子孫之榜樣。其所損者大矣。__恕　聖門好言仁。仁即恕也。曰富。曰貴。曰成。曰榮。曰譽。曰順。此數者。我之所喜。人亦皆喜之。曰貧。曰賤。曰敗。曰辱。曰毀。曰逆。此數者我之所惡。人亦皆惡之。吾輩有聲勢之家。一言可以榮人。一言可以辱人。榮人則得名。得利。得光耀。人尚未必感我。何也。謂我有勢。幫人不難也。辱人則受刑。受罰。受苦惱。人必恨我刺骨。何也。謂我倚勢。欺人太甚也。吾兄弟須從恕字。痛下工夫。隨在皆設身以處地。我要步步站得穩。須知他人也要站得穩。所謂立也。我要處處行得通。須知他人也要行得通。所謂達也。今日我處順境。預想他日也有處逆境之時。今日我以盛氣凌人。預想他日人亦以盛氣凌我之身。或凌我之子孫。常以恕字自惕。常留餘地。處人則荊棘少矣。__靜　靜則生明。動則多咎。自然之理也。家長好動。子弟必紛紛擾擾。朝生一策。暮設一計。雖嚴禁之而不能止。欲求一家之安靜。先求一身之清靜。靜有二道。一曰不入是非之場。二曰不入勢利之場。鄉里之詞訟曲直。於我何干。我若強為剖斷。始則賠酒飯。後則惹怨恨。官場之得失升沈。於我何涉。●●稍為干預。小則招物議。大則●彈章。不若一概不管。可以●後輩之躁氣。即可保此身之清福。_
治家瑣言|牛作麟|HCJSWXB_RAO_1881|卷六十禮政七家教|治家之道。惟乾惕為第一義。欲存乾惕之心。須自畏天始。然而人多不能者。?以平日趨附逢迎者眾。漸積而養成淫心蕩志。遂以敗名節而喪身家。故知人之承奉我者美疢也。人之淩侮我者藥石也。夫藥石惟孤貧庸懦之人多嘗之。吾不願以此望子孫。但願於美疢之來。思所以不中其毒者。曰人不如天。人之可喜。不如天之可畏。則乾惕之心。自不容已。庶不蹈人之所蹈。而家可長保也。__我以瀕死之境。使汝兄弟不廢詩書。這是皇天引佑祖宗積德。不可以為常法。汝兄弟如有克肖子孫。欲遠箕裘。不可不常存乃父之心。斷不可復蹈乃父之境。須是安排有素。憑藉有基。__父嘗偏閱吾縣中先輩。不禁憂懼交集。一二後世。不止衣冠不繼。何吾縣風士之薄也。吾每憶此。輒生擇地而蹈之意。但此大非易事。所願與兒謀者。以人力勝地力也。志堅。力勤。氣浩。未有不成事者。然此可以決吾身。而不可以觀後福。後福修短。須從包涵蘊藉處。觀其分數。又曰。就所閱歷言之。碓見得乾剛之氣多。即後福亦厚。?陽剛中正。男子之道。吾儒所爭。止在中正。若陽剛所該更多。得其氣之多者必發。但不可以輕淺粗躁為陽剛也。__今人語生業。或輒大言曰窮何妨。此非無賴之詞。則偷惰存活者耳。?又出營營者下也。夫簞瓢之樂。非斯人可矯託。即貧賤驕人。亦自有一種傲骨。而究為聖賢所不取。人無恒產。而欲優優於讀書為善之事。難矣。且使子孫無所倚著。其黠者多浮淡。而拙者日窮餓。雖有秀質。亦無以成其材而養其德。甚至不家而廢其鄉。不?而廢其祀。可無懼乎。陶淵明曰。衣食當須記。許文正曰。為學以治生為先。聖人之治民也。先養而後教。即奈何過為清高託大語哉。雖然。刻薄成家。理無久享。使或圖非義之財。以為子孫計。則必生匪類之子孫以敗之。夫惟勤儉兩字。為治家千金不易良方也。且吾漸老矣。而耿耿於生業之不易。非真於世人徒欲博溫飽也。以我之不才。而汝輩尚無廢讀者。徒以堅忍之性。差所自信。使人歷我之境遇。而能如我之教汝輩者。以教其子孫。斯誠不敢概望也。故夙夜不懈。亦欲後人少有所資。以光先世遺澤耳。陳白沙居家甚嚴整。嘗曰。治家之道。以生產為本。生產不治。便為所不為者多矣。無故而得大利者不享。陰謀巧取者不享。刻薄盤算者不享。惟勤儉務本。子孫可以長久。常記吾言。可為治家之寶。__大抵生財之事苦。耗財之事甘。故勞者有成功。而逸者多敗氣。嘗見宦門者流。坐享豐亨。男不知耕。女不知織。不惜物力。不思本分。而且由衣食。由飲食。由屋室器具。輒以為某也官樣。某也鄉氣。某小物而值銀若干。某玩具而得自何省。相與講究於窮奢競麗之地。而無所極也。由是驕奢生淫逸。淫逸生匪僻蕩家也。而恃其財干法也。而恃其勢搆釁也。而恃其有扶持誘助之人。始而嘗試之。終而恬安之。且以為公子貴人。分固爾也。沾沾老頭巾。烏足語此。嗟乎。一人之費。萬人之脂膏也。一日之快。終年之勤動也。外之所取者日益多。內之所耗者日益侈。豈知一旦失勢。來路無所。一敗塗地。不可復振。膏粱之口。粗糲不下咽。而究之並粗糲不可得也。綺羅之身。裋褐不適體。而究之並裋褐不可得也。斯時也。欲耕無田。欲市無本。且即或與之資。而以悠悠蕩子之身。屈而為艱難下人之事。難矣。故外則學詭詐。內則變物業。數年之間。蕩然無有。不至於舉其族而為餓莩不止。不亦傷哉。吾以為居官者。省費以足用。足用以裕民。萬不可取非義之財。治家者。教耕以為食。教績以謀衣。萬不可享坐耗之福。先君子言曰。人雖官屆一品。家中規模。只可為不窮不富之秀才。不窮則不陋。不富則不奢。秀才則有文雅致。其始易立。其後易守。庶可綿其澤於勿替也。前鑑不遠。而人心難保。恨不能百千歲。為世世子孫。口授而指畫之。__居家而務節儉。必自慎交始。與富貴相往來。而欲永守儒素。不可得也。?人以知己為交。則雖擔簦乘馬。?不相侔。而彼無所驕。此無所畏。惟攀援歆羨。納交為榮。則我到人家。種種款局。人到我家。種種寒儉。不得不漸生枯楊之華矣。吁。慎之哉。__今人稍富貴。衣冠意態。若惟恐人之不見己也者。嘗聞鞏介亭。楊碩亭。張伯素諸鄉先生。在鄰里戚黨間。恂恂惇謹。若無人指說。則亦無人知其為貴人也者。何其厚也。吾為子孫訓人。須以眾人為藏身之所。__凡人貧賤久。初著美服。趨時者必有幸喜相耀之心。安分者必有局促不安之意。至於習而久之。則將自視以為家常事。視初所服用。必將以為汙辱。而不可一試也。既有如此之心。雖有力乏不從心處。亦將極力致之而有所不惜。且以如此之心。欲為勤勞經營之務。又將?畏而有所不肯。一人成行。一家成風。諸子弟成習。其於所謂勤儉者。不啻拔本而塞源也。其家又安得而不敗。今與兒孫約。吾家須要以儉德為質。如在官署。除朝祭迎賓外。常服只用布素。間或參用舊破絲帛可也。其在家。雖往來親朋家。不得輕用絲帛。婦女亦然。如遇嫁娶。不在此限。但亦不過僅僅參用之可也。男婦如?年高。子孫視其心力而為之者。不在此限。總之。須要以儉德為質。?儉德並足以涵養謙德。謙德者。天地神人之所好也。出所好即入所惡。可不戒哉。__近日親朋向我道喜者紛紛。要皆未知吾心也。即知之。亦何益。夫盈虛消息。天地自然之運。今吾兒發甲科。知其為已盈耶。未盈耶。猶息耶。不息耶。要之所可持以維天心。使眷佑於無已者。人心而已矣。嗟乎。吾家人心以世情例之。自今以往。將以起縱恣懈惰之時也。此吾所以憂之懼之。惟視子孫之賢愚何如耳。親友於我何益哉。吾以乞丐相以有今日。可見形跡於人何損也。吾所?宦門公子。輾轉又是乞丐相。可見形跡於人無益也。嗟乎。吾兒孫以雅素之行。勵堅卓之志。此即所以撐天柱地。而為人傑也。彼區區體貌何為者哉。__古人宵衣旰食。繼日待旦。菲飲食。惡衣服。合來不過是勤儉二字。吾兒吾媳當思何益於人。何功於世。坐享豪華。一人所用。常兼數十百人。一家所費。常兼數十百家。則自以為福者。乃其所以為禍也。可不懼乎。父以為惟勤儉可以免也。今之奢華者非有所不得已也。特欲藉外飾以殊異於人耳若然。是以士下自處。以錦繡覆之耳。其亦何足願乎。吾嘗言折福二字。當是折算之義。人生落地。命中福祿。有一定之數。今日用得過了。必減得後日旳。今日用得儉了。必裕得後日的。若過而又過。?必及於子孫。儉而又儉。裕必及於子孫。易曰。餘慶餘殃。即此意也。豈吾私言乎。兒於下人。見有奢華者。須教之。不聽則出之。斷勿使一倡眾和。而不可救也。__新房都完工了。雖茅菴草舍。已成院落。劉夢得云。斯是陋室。惟吾德馨。吾願世世子孫居其中者。有以馨之。於室乎何求。　合觀十?。總是詩書勤儉。持盈保泰之心。人家長有此滋味。不問而知保世滋大也。_
示儉|舒化民|HCJSWXB_RAO_1881|卷六十禮政七家教|朱子門人李燔、字敬子、嘗曰仕宦至卿相、不可失寒素體、學者常將此語味玩、便覺一切紛華靡麗、俱不足慕、陸清獻公服膺斯言、謂可當一篇大文字、然能此者實鮮、予自嘉慶己卯出山作宰、初權福山棲霞、繼補費縣長清、在官十餘年、諸從謹飭、實與寒素無異、迄乙未量移歷城、則首邑煩劇、用財之地、便有不能盡自主張者、幸時僅一載、子孫尚無習染、繼以德水六年、途衝差冗、用度雖稍擴於前、而寒素尚無大改也、至遷擢蘇守以後、則日夕趨公、無暇旁顧家務、兼以地占繁華之最、時經四載之多、往來酬應之紛煩、昏喪禮節之耗費、於是一切服食、器用什物之類、未免習移、又不能如范忠宣公娶婦火羅幔之事、守清儉家法、遂近繁華、非復從前寒素風規矣、嗣居憂三載、極思節縮、已苦於收札之無由、至服闋入都、行篋既空、又添逋負、所以分巡浙江海防三載、不得不諸從刻苦、未曾添一玩好、不敢製一衣裘、銖積寸累、藉得清釐新負、彌補舊虧、以免子孫之累、然已左支右絀矣、辛亥乞病歸里、食指眾多、家用繁耗、核計一年度支出入、除公私租穀糶錢抵用、尚不敷錢千緡以外、於是酌改章程、方冀力為撙節、免貽後悔之嗟、乃又閱兩年、歲終查核、仍與辛年相等、而捐公應酬、尚不在內、似此伊于胡底、一二年便當典質負債、鬻田不已、馴至售宅、公私同盡、恐一切非爾等有矣、昔張文節公來為相、自奉如何、陽掌書記時、所親譏其太儉、公歎曰、吾今日之俸、雖舉家錦衣玉食、何患不能、顧人情由儉入奢易、由奢入儉難、吾俸豈能長有、身豈能常存、一旦異於今日、家人習奢已久、不能頓儉、必致失所、予誦其言、未嘗不愧悔交集也、設使嘗時預防入奢之易、當不至如今日入儉之難、然竟畏其難、而日復一日、年復一年、漫無限制、勢必甕盡杯乾、一蹶不頓、如前所云矣、固由[予](子)無儉德示後、而子孫諸婦輩、豈無責焉、予年逾七十、明知來日無多、而及今為爾等區田宅、析箸爨者、猶冀諸從節嗇、庶可挽回於萬一也、我子孫各有聰明、非不知世務艱難者、聞予言而戒謹恐懼、當何如思變計乎、_
訓子瑣言|牛作麟|HCJSWXB_RAO_1881|卷六十禮政七家教|士之以文詞見者。恃有才學。以投世人之所好。然吾嘗讀古人書。見其忠孝節義。有大過人者。不自知其何以重於人。並重其文。或大節有虧。則以薄其人者。並其文而亦薄之。嗚呼。以余一人之心。絜天下後世人之心。亦概可知矣。士之欲以文詞見重者。抑亦知所本歟。__不妨二字最害事。今人喪品敗家。其初非不辨事之是非。但動於心之所喜為。而又以偶一為之。輕少為之為不妨。遂駸駸乎濫觴。而不可防矣。雖桀紂之惡。豈知其必喪亡而故為之哉。其初亦必以二字自恕。而其後遂至於不可救。嗚呼。一念之動。一事之舉。凡有關於身家名教者。但審其可與不可耳。豈可以不妨自寬哉。__程子教學者必曰敬。此字合久暫動靜而無間者也。願體集曰。一生做人要訣。被孟子一句道盡。曰。君子行法以俟命而已矣。又曰。古人教人聽言。莫精捷於伊尹二十一字。曰。有言逆於汝心。必求諸道。有言孫於汝志。必求諸非道。此三者處心處世。接人之方也。父於接人聞言處。不慮兒知其是便己之欲而不從。慮兒知其非。恐拂人情而勉從。此便是吾前言柔弱處。遇此等處。須要貌愈和而心愈剛。不可易其所守也。昔唐太宗與魏徵言。或有不當。徵甘不言。不輕應諾。?平人乎。__駿馬日馳千里。苟有所誤。其失必多。人家子弟。亦猶是也。以天生庸才無能為善。亦無能為惡。惟大有才而誤用者。務外必行不軌。歷代亂臣是也。務內必壞天常。歷代邪教是也。故父母之生才子者。可喜而亦可憂。_
誌大父應準公家訓|黃?熙|HCJSWXB_RAO_1881|卷六十禮政七家教|欲身足莫若勤。欲家足莫若儉。欲身與家俱足。則勤以開其[源]。儉以節其流。二者相需。不可缺一。仰惟吾祖上承先人之訓。下營後嗣之基。日夕皇皇。躬親稼穡。胼手胝足而不辭。暑雨祈寒而不怨。勞心勞力。四十餘年其勤也如此。終日食不厭蔬。終歲衣不厭惡。內不蓄婢妾。外不使僮奴。縻費之端。掃除淨盡。其儉也如此。而且勤非妄動以為勤。不舍本以逐末。不見異以思遷。自專耕作。急賦稅。以至於尊祖睦族。非分不事。苟且不為。其動而守禮也如此。而且儉不奪取以為儉。非其力不食。非其有不貪。凡婚嫁以及養生送死。且有常經。自祭祀以及從師讀書。不靳正費。粉?胥斥。慳鄙無譏。其儉而中禮也如此。?其計至周。其慮固甚遠也。今祖年六十四矣。唐魏深思。老而愈切。故日以是訓後人。諄諄不少置。孫輩果能恪遵勤儉之訓。相率而歸于其途。豈僅一身一家之益哉。史記載宣曲任氏曰。富人爭奢侈。而任氏撙節為儉。力田畜。任公家約。非田畜所出弗衣食。公事不畢。則身不得飲酒食肉。以此為閭里率。此士庶之勤儉可風也。漢書載張安世曰。安世尊為公侯。食邑萬戶。然身衣弋綈。夫人自紡績。家童皆手技作事。內治產業。累積纖微。是以能殖其貨。此大臣之勤儉可風也。光武躬行儉約。以化臣下。講論經義。常至夜分。一時功臣。如鄧禹有子十三人。各使守一藝。閨門修整。可為世法。貴戚如樊重三世其財。子孫朝夕禮敬。常若[公家]。此天子之勤儉可風也。夫惰者身之蠹。奢者家之蠹。叔世習游惰。務紛華。恥言農事。雖有富貴。不一再傳而即替。不知古之帝若王。其初皆農也舜發犬畝。禹勤稼穡。少康中興。有田一成。[殷]高復興。諸侯來辟。必曰稼穡匪懈。農事開基。不獨周家。故禮運有曰。天子有田以處其子孫。是謂制度。天子且不曰有天下國家。而曰有田。?乎細民。能力田者不飢。能守田者不貧。由耕耘而可以謀衣食。由撙節而可以備積儲。衣食饒。積儲裕。而可以禦凶荒。可以蒸教化。可以厚風俗。由是而禮樂興。由是而刑罰措。豈不懿哉。豈不懿哉。__　_
寄裕魯珊同年|俞德淵|HCJSWXB_RAO_1881|卷六學術六師友|分承另示胡公一事。節相言之最早。亦不解其何由得知。節相耳目甚寬。有常情所不能及者。淵輩雖日聆其言。而亦莫名其妙想天分高人數倍。不僅好問周諮已也。再聞楚北傳言。稱閣下有膽有識。風骨稜稜。此語節相早知之。極為稱賞。淵再三誦說。欽佩實深。顧有一言。竊思奉質秉正嫉邪。固吾人之本性。藏鋒歛鍔。亦處世之微權。昔韓魏公務容小人。善惡黑白。不大分明。故忌之者少。范富歐尹嘗欲分君子小人。故忌怨日至。朋黨亦起。宦?本屬險途。近世人情尤多叵測。我輩自守宜嚴。不妨如喬松孤立。待人則當居和與介之間。不宜大著?象。竊願閣下為韓公。不欲其為范公也。淵戇直性成。有言必盡。前在長洲四年。徑情直行。幸所遇皆君子。未至蹉跌。自道光五年首邑卸事後。回思前事。動觸危機。因改號默齋以自儆。不意此番復出。又居首郡。欲默不能。去歲摘取呂子呻吟語。刻圖記二方。一曰渾涵不露圭角最妙。一曰只氣盛而色浮便淺。?對病之言也。然雖知自省。究亦不能自克。常隱痛於厥心。閣下英材卓越。固非促促轅下者可比。然淵以夙夜之鍼砭為良友之藥石。殆不啻以自愛者愛閣下耳。若論形?之疏。本不當謬附知己。第叨居譜末。又自揣氣味略同。不覺率臆陳之。以自託於古人神交之列。閣下聞之應笑。作吏十年。尚未脫書生之氣。則淵之為幸多矣。敢祈采擇。無盡馳思。_
座師門生辯|康乃心|HCJSWXB_RAO_1881|卷六學術六師友|南海梁葯亭先生佩蘭。中丁酉解元。與京師一巨公號同學。兄弟交好甚篤。梁自丁酉至戊辰。絕意仕進已三十餘年。巨公懇招之入都。令載試禮部。是歲巨公適典試事。梁成進士。登科後。梁以門生禮來謁。巨公徘徊微顧曰。吾輩老兄弟。奈何。既而曰。否者。當先拜故人。遂彼此為四拜禮。若斷前好者。拜已。受梁拜如師生儀。河山氏曰。君臣之道重於朋友。萬古之通義也。然所謂君臣者。經禮曲禮。[綱](網)常名教之大閑耳。若夫受爵公朝。而拜恩私室。則私也。非公也。至是友誼為重矣。?國家之制。以座師門生稱者例有禁。非有必不可解與夫萬不可逃之議也。方巨公之招梁也。何為乎。以其故人宿儒也。而懇之試。同學之雅。以人事君之誠也。出其門而弟子之。是以朝廷之爵位為一己之德。名利之媒也。且二人之不為好友也無論矣。如曰布衣同學數十年。而四拜者盡之。棄置若騖焉。則其為友也。亦僅矣。安坐而受拜。以故人為弟子。是戕友也。是欺名也。有所為而招之以試。是以故人為名。而植黨朋比以為實也。無一而可者也。且夫巨公之所以重梁者。豈僅以門人弟子為貴哉。巨公之為門人也。亦已名矣。必曰彼名士也。而吾能錄之。夫與其以名士而弟子之之為榮也。無?以名士而友之而兄弟之之為尤重且大也。汲長孺曰。使大將軍有揖客。顧不重耶。嗟夫。世風之降也。罔上行私。一以富貴利達為歸。巨公故稱雄傑。而亦不免焉。則流俗之卑鄙。古道之無存也。抑已久矣。_
復曾制軍書|胡林翼|HCJSWXB_RAO_1881|卷六學術六師友|天下惟左右近習不可不慎。左右近習無正人。即良友直言。亦不能進也。危乎微乎。宮中府中之事。大抵以此為消長否泰之關。昔年在黔。與黃心齋魏將侯縱談。凡官自督撫司道至於牧令。均應歲奉千餘金或數百金。敦請道德忠鯁之儒以為師友。匡正其心。思增益其耳目知慮之所不及。必如是而後德可修。名可保也。黃公魏公均韙其言。祖庚寄耳目於撫標弁兵。寄爪牙於盧袁。寄心腹於楊恩紱。未有不潰敗?裂者。近年頗舉此義以戒鄂中友朋。質之高明。以為何如。?國是進兵之路。此機不失。秋冬戰功。必有偉績。不僅有益於浙江之兵事。兼可大慰朝野之人心。此地不守。則處處為堅城堅壘所阻。功效稍遲耳。皖南吏治。必以佳者來助。善守竟者。守於竟外。林翼早知此義矣。近事非從吏治人心。痛下工夫。滌腸盪胃。必難挽回。斯言也。其平吳之第一功乎。丈已得其綱領。游夏不復贊詞。_
潘四農手札書後|朱琦|HCJSWXB_RAO_1881|卷六學術六師友|葉潤臣中翰。裒其師手札十餘通。出以示琦。且曰。此吾曩昔所謂潘四農先生者也。先生山陽人。名德輿。博學有摯行。猶長於詩。其與手書署曰生。曰生云者。今時師於其弟子之稱也。初先生隨計北上。潤臣與論詩。長安風雪中縱酒歌呼。相樂十餘年。來往復不厭。其後先生歸淮上。不復出。潤臣遂拜書。執弟子禮。先生退然不敢居。既而曰吾以存師弟子之真也。昔昌黎有感於李蟠。作師說貽之。謂近世士大夫?於相師。嗚呼。其果?於相師耶。今之時去古人之時又遠矣。士大夫汲汲有求於人。自座主及仕宦。有薦拔之恩者。皆謂之師。其為師也多矣。曰師曰弟子云者。以勢而已矣。彼座主猶以文字知者也。謂之師可也。仕宦有官守者也。而彊名曰師。何為者也。且今之人既以官達矣。於其少所執業者無加禮焉。其他有毫毛輕重。禮之?過其分。豈其厚於古人哉。蓋古人恥於相師。而師之實猶存。今之人不?於相師。而師之實亡。故曰勢而已矣。傳云。學不稱師曰悖。吾未見以勢者之果能不倍也。先生一詩人之窮者耳。今其沒也有年矣。人之知之。且或寡矣。而潤臣獨惓惓於此。其異於世之以勢交而終倍之者與。余既重潤臣能行古道。又嘗讀先生養一齋詩。知先生之不僅為詩人也。乃為之記。_
量交|王柏心|HCJSWXB_RAO_1881|卷六學術六師友|巽而正。恭而無失。處上交之道也。肅而不慢。惠而不暱。處下交之道也。虛而有容。和而不流。處汎愛之交也。善則相勸。過則相規。處同心之交也。敬以遠狎。厚以遠薄。處故舊之交也。開之而後達其衷。測之而後入其言。處新集之交也。交必信。未有己不信。而能孚於人者也。交必慎。未有始不慎。而能固其終者也。信矣。慎矣。擇之以明。推之以恕。而交之道得矣。易合者必易睽。好譽者必好毀。多同者必多異。怨莫大於恃望深。隙莫大於求無已。釁莫大於廣攀援。殃莫大於痛繩人。尚其公無尚其通。交乃有功。執其貞無執其情。交乃可成。貴元黃之適於色也。不貴琴瑟之膠於一也。貴淄澠之呈其味也。不貴甘醴之湛於醉也。貴椒蘭之襲於久也。不貴荃茅之變於後也。易著三人之損。復占二人之同。詩陳伐木之仁。復戒陰雨之薄。百爾君子。敬哉敬哉。交而後量則必敗。量而後交則旡悔。__　_
封建論南言十三篇之一|陳起書|HCJSWXB_RAO_1881|卷十一治體五治法上|商曰四幹若何。步兵曰北幹之北為長白山。其水則黑龍江也。南幹之西。其水則瀾滄江禮江。其地多土司境。其二幹則新疆喀什葛爾。南路也。其水會於羅布淖爾。伊?北路也。其水會於巴勒喀什淖爾。若藏衛青海則發龍之處。無大局焉。商曰龔定安郡縣新疆之論。何如。曰不惟不能。且非長治之法。上古之世。其德足以撫其地之民者。即立之為君。德足以服天下者。為皇為帝。如是乎有種類焉。禹之受禪也。易舜之位而諸侯無動撓也。殷周之征伐也。非盡天下之國滅之而王也。周因紂之無道。會八百諸侯。當時天下諸侯。恐猶未盡從征也。勝殷而為王。諸侯各守舊焉。其已滅之國。以封功臣同姓。非武王必欲官天下也。若武王欲盡滅之。則八百國必不服而相率以與周敵。滅豈易易者。服則已矣。且也上古之世。有老死不出其鄉者。況出其國乎。不出其國。則言語不通。嗜慾不同。豈易遠出以聽周政。為之官者亦然。而又有水土不服之病。亦豈易遠出以治之。況種類之分。雖殺其君滅其國。而其民亦不欲從異類之人。所謂非我族類。其心必異。後世部落。猶往往如此。周至春秋時。已數百年。相鄰之國。猶易為通。漸滅為數十國。至戰國而七焉。是時種類漸合。故秦得郡縣之。非秦之必欲家天下也。使始皇當周初。亦不得不封建焉。蓋不封建則不長久。新疆亦然。南路回種類也。北路衛拉特種類也。當準噶爾時。亦各君其部落焉。未歸於一也。新疆之闢也。衛拉特之人。所餘無幾。回人則尚多也。若郡縣之。其言語嗜慾文字不同。豈可以中華治。夫種類存則民氣合。郡縣治則官權輕。氣合則易動。權輕則力弱。既難德服。又無威制。豈長久之策哉。其惟封建乎。以新疆藏衛青海。皆封同姓。而旗人且兵且屯。漢人徙者。亦立一營。其土人亦然。旗兵眾則勢強。三類並用則心服。行之久自性情同而氣固。國小則勢力分。姓同則屏藩力。關內立提鎮。關外立總兵。兵聚則易守。兵刑錢穀舉錯。藩王主之。納粟於關而朝貢焉。此人則損中以益西。財則損西以益中之法也。龔安定思其利。而未得其法焉。且也無事則貢獻。有事復可扞衛。夫漢陽非周之邊地乎。而皆封諸姬焉。故今猶存部落於雲貴。豈非武王久安長治之策哉。況元亦曾行之。即今極北萬里依然也。徒誇大一時之幅員。定安豈明見萬年。後者好大言而無實用。書生之習固然。商曰。兔狡多窟。人富多屋。兵精多伏。吾知封建矣。__　封建為古帝王首務。自郡縣之法興。而封建廢。然極邊遠郵。亦未嘗不循行也。我　朝視中外為一家。故討平西域新疆而不郡縣者。示以不利其土地也。不利其土地。遂未計及封疆之可以為屏藩也。松心先生在道光中葉。留心經濟之學。慮兩粵之將變。作南言十三篇以見意。除要攻守之法。一二十年後。所言皆驗。其中封建一。耑為新疆伊犁等處而言。若果及早議行。或可預禦強夷于萬里之外。至今讀之。不禁服其籌策之善。先見之明焉。撫州饒祖護手識。時在光緒七年閏七月也。_
封建郡縣說|俞樾|HCJSWXB_RAO_1881|卷十一治體五治法上|自秦廢封建。以郡縣治之。遂為萬世不易之法。論者以為如冬裘夏葛之各適其時耳。吾謂封建必以郡縣之法行之。郡縣必以封建之法輔之。兩者並用。然後無弊。古者天子畿內其地千里。千里之中。有六卿六遂之制。即郡縣之法也。其外以八州之地。為一千六百八十國。五國則有長。十國則有帥。三十國則有正。二百一十國則有伯。凡八伯五十六正。一百六十八帥。三百三十六長。分而屬於天子之老二人曰二伯。此其大小相制。內外相維。亦即郡縣之法也。自齊桓晉文興。而諸侯以力相勝。其地大。其國彊。則遂為之長。天下之諸侯聚而聽命乎盟主。而屬長連帥之制。蕩然無存。自此天下之勢散而無紀。至秦而同歸於盡。吾故曰封建必以郡縣之法行之、然後無弊、雖然郡縣之世。亦豈可以廢封建乎哉。世以罷侯置守為始皇?。夫罷侯置守未失也。其失在乎專用郡縣。而不復存封建之制。方秦初并天下。李斯言置諸侯不便丞相。綰等言燕齊地遠官置王。而始皇曰。廷尉議是。夫使始皇取綰與斯之議而兼用之。內地置守尉監。而遠地置王。則夫陳勝者。安能起隴畝之中而亂天下哉。且亦何畏乎匈奴。而竭天下之力以築長城也哉。是故郡縣亦必以封建之法輔之。而後無弊也。嗚呼。宋之已事。可以觀矣。宋太祖既有天下。以為中國之患。莫大乎藩鎮。於是罷節度使。而以文臣領郡。為彊榦弱枝之計。然而河東之折氏。靈武之李氏。則猶許其世襲如故也。其後議者。以世襲不便移李氏於陝西。而靈武之失不旋踵矣。然則內地郡縣而邊地封建。固有天下者之長計也。世之論者。自唐以前。皆是封建而非郡縣。自唐以後。皆右郡縣而左封建。胥一偏之見而已矣。_
秦置郡縣論|劉紹攽|HCJSWXB_RAO_1881|卷十一治體五治法上|鄭伯行成夷於九縣。縣之名始於春秋之衰。至秦則盡天下而郡縣耳。班氏譏其廢封建而亡。柳子厚謂封建非聖人意。皆未揆後世之時與勢而熟籌之也。蓋封建郡縣。均有善不善焉。多其國則勢分。勢分則力小。力小則易制。且私其土。子其民。夫孰不盡心者。非甚不肖。斷不敢自暴其所有。固不獨眾建同姓。為國藩輔已也。此其善也。而後屬疏遠。互相攻擊。甚至不貢不朝。爭為雄長。周衰之弊。較然可睹。此其不善也。郡縣則無慮是矣。第官是土者。率數歲而一遷。或半歲而一易。是方之風土人情。卒難洞悉於旦夕。迨其知之甫欲有為。而差替之命已至。以故視其地若郵舍。馭其民若路人。民亦見是官之不常。止求貌承。承於一時。誰肯服化於永久。一旦王室衰微。土崩瓦解。?無團結之心。亡秦之續。求如東周。徒建空名於公侯之上。而不可得。此其不善也。熟籌於善不善之間。則唯仍郡縣之制。師封建之意。亦曰久於其任而已。郡縣無不易之官。若其不道。固不妨朝拜而夕斥之。苟得其人。則必任以數十年之久。縱褒庸策勳。但崇其秩。而不遷其地。俾是邦之人。安其教訓。而服習其道。則與封建之世守者無異。庶幾久道化成。三代可幾。何至勝廣一呼。孺子繫頸哉。然而官制不定。苟法不除。雖久任之。猶未善也。漢時法三章。令尹而上。太守刺史而已。秦法如毛。御史監郡。天下因以多事。宋元置觀察諸使。而史事日棼。洪武初政。毀元諸科。並罷行臺布按二司。而止皇子出守關中。始取守曰監國、從曰撫軍之義、而為撫軍。旋即罷除。後逮隆萬兵戈不靖。條例日增。又益之以巡撫。益之以總督。更益之以經略而明不支矣。嗚呼。多一官則多一官之費。復多一簿書期會之煩。牽制觀望之累。況復畏非避法。又何以課農桑而興禮教耶。彼暴秦者。徒欲廢其君以聽命於我。徵發役使快己意耳。烏足以語此哉。_
郡縣論|劉沛|HCJSWXB_RAO_1881|卷十一治體五治法上|天下之亂、發於一郡一縣、天下者、郡縣之積也、故清亂之源、必自郡縣始、今之郡縣、當承平無事、稽錢糧理獄訟、雖限以文法、猶得任其所為、一旦有事、則又任諸將帥肆然為之、而郡縣官不得操守柄、豈剿賊之事獨於郡縣、官無與耶、今之郡縣官縱不古若、亦豈無智且勇者、第無所藉手、則智且勇何由而展布之、竊以為今之時勢、宜與郡縣以兵、而使郡縣官專其用兵之權、今郡縣之亂、或教匪、或會匪、決無一朝能集事者、蓄謀既久、必有時泄露、郡縣官豈無見聞、而往往養奸遺患者、何也、漢制郡縣殺人、例不待奉報、尹賞為長安令、捕惡少年數百人入獄、以大石壓斃之、董宣守北海、殺大姓公孫丹父子、其親黨數十人操兵鼓譟、宣又盡殺之、且郡縣皆得自置掾屬、如孟車之輩、嘗從太守討賊、故其勢重而權專、今之郡縣、無此勢與權也、如本地有變、官之能者、乘其羽翼未成、陽交其渠、而陰遣其黨、迨其黨漸散、而後梟其渠、此不煩一兵之計也、而或者亂形已成、而陽交陰遣之、無益請兵上游、必需時日、幾事不密、彼先發制人、即至大兵赴援而官已受戕、城已陷沒、故狡黠者、恆隱護其亂、而嫁禍於後人、以為亂之既作、而我已脫然事外矣、夫此豈盡本心之無良哉、亦以身無兵權、不足以作其氣、而堅其志耳、若他郡縣之賊、今日北明日南、飄忽若風雨、忽焉告警、各路援兵、既緩不濟急、召募勇丁、無論訓練無素、心渙技疏、絕不足用、而或土匪或賊之間諜溷跡其中、而我急不暇擇、迄賊眾逼城、外呼內應、轉勇為賊、乃為大害、嗚呼、此黔江咸豐來鳳之所以陷也、洎乎大兵環集、又或存養寇自利之心、曠日老師、坐糜饟餫、不然則恃其戰守之勞、謂爾郡縣之官、若民藉我儕生死而肉骨也、亟亟焉需索供頓、甚至拆毀房屋、擄掠衣服、錢穀牲畜、而不可禁禦、漢杜詩守洛陽、將軍蕭廣縱兵暴掠、敕曉不改、遂格殺蕭廣、明甲科守令、雖將軍以賜劍之威、不能使之開城、一見饋一斛米、供一束芻、今之郡縣、又無此勢與權也、兵擾民而民訴之官、官以孤窘之情形、莫敢與抗、嗚呼、此龍山雖未陷賊、而地方凋敝、較已陷者尤甚也、夫能知亂之所由生、即當思亂之所以弭、在在審度時勢而量為變通已矣、今郡例設之兵、不過五六百、縣例設之兵、不過五六十、而又散置各汛各塘、今賊多至數十萬人、少亦數萬人、乘我不備、東奔西突、毋惑乎亡城破、軍之相屬也、竊為計之、今之郡縣、如例有提鎮兵備道、各額領重兵者無論已、其餘邊防要區、如湖北之施南府、湖南之永順府、?所屬咸豐來鳳永順龍山等縣、郡則一千二百名、縣則六百名、添設營伍、歸郡縣官統領、遇有寇警、仍以額設官兵助其調遣、而此添設之兵、除鄰郡縣互相策應外、例不遠調、夫以本地人充本地兵、姓名來歷按冊可稽、土匪賊諜臨時何由溷入、而且墓廬族眷近在咫尺、其心易固、縱寇氛未靖、有不竭力而思剿除者耶、其於居民非親友、即鄉鄰、亦安肯恣意焚掠以歛怨而速禍耶、或曰、郡縣皆如漢勢重權尊、如尾大不掉何、曰、漢之分郡大如長沙武陵零陵桂陽、即今湖南一省、然漢世守令一官數十年、未嘗有為亂者、今地勢分裂、幅員既狹、?郡縣在任之久不過六年、兵有更換而官有去來、又何至私恩固結、廣樹腹心、如南朝范義輩之於王誕耶、而郡縣官之品行純厚心懷忠厚者、又何患也、然則養兵之費奚出、且今勇饟多於釐捐矣、通衢郡縣即以釐金分撥養兵、其僻陋之地或酌行屯田、或在鄰近釐局撥解、不足則由省庫量益之、且今將帥所統兵少而勇多者、以平日兵額半虛、故臨時募勇以代耳、以格外募勇之費、為格外添兵之費、一轉移間初無增益、而郡縣有兵可恃、緩急無虞、其所保全者固甚大也、夫天下者郡縣之積也、誠?郡縣以兵、而使得專其權輔、以保一塞、團練諸事咸宜、然後地方無寇盜之警、一切錢糧獄訟皆可盡心為之、而郡縣治矣、由一郡縣推之、而眾郡縣治矣、眾郡縣治而一省治、眾省治而天下治、_
丁憂起服准請分發原省摺|吏部議覆|HCJSWXB_RAO_1881|卷十七吏政三銓選|前據山西巡撫張之洞片奏知縣丁憂起復選缺極難。查此項人員。以禮去官。若如吏部所稱應補者。冊逾百員。百年不能選畢。則是一遭大故。永遠沉淪。現經部議。增入單月五缺後插選一條。具見力籌疏通特插選有限。終無大益。竊思外任丁憂起復人員。自以仍回原省歸候補班序補。毋庸另捐分發指省補班加成各銀。於理為長。於事為順。何不可因時變通。至於戶部所慮免交銀兩。有常捐。我　　　皇太后　　皇上奮然停捐。　　聖政卓越。知必不惜此區區也。大抵外省牧令。奇士罕覯。中材居多。要在洞悉一方民情。多識本省成案。則駕輕就熟。其信易孚。其政易成。古語有之。大巧絀於熟習。若起復者仍歸原省候補。於吏治亦有裨益。如此全歸外補。不占選缺。於他項選班疏通多矣。此外由府州縣下至佐事理相同。似亦可類推酌議等因。查臣部奏定章程。內開外任曾任實缺丁憂服滿人員。如有願捐分發者。祇令其報捐。不論雙單月并分發銀兩。即歸入籌餉新例補用。其有捐歸候補班補用。令其於分發銀數上。再加三成報捐。又奏定章程。內開道府以至未入流。除　特旨發往補用及曾任實缺。仍以原官候補人員。并未改官。均毋庸甄別。又勞績保舉候補道府同知直隸州知州通判知州甄別以煩簡補用者。專以扣留之選缺按班補用。至知縣一項。除曾任實缺知縣並由應升知縣之曾任實缺佐貳教職保舉者。均准煩簡統補。其勞績保舉初任候補知縣。無論甄別煩簡。均不准請補題調要缺。祇准以選缺補用各等語。今據該撫奏稱外任丁憂起復人員。毋庸另捐分發。指省補班加成各銀。仍歸原省候補。於吏治亦有裨益。如此全歸外補。不占選缺。於他項選班疏通亦多等因。查各省道府州縣以至佐等官實缺人員。遇有丁憂服滿。起復後。例應赴部歸於應補班內選用。如有願捐分發赴省者。僅祇加捐分發銀兩。歸試用班內序補。如由分發銀數加三成報捐者。均歸候補班序補。現在報捐分發已停。保獎分發亦經停止。此項人員滿服起復。僅祇歸入單月應補班按班銓選。前議覆給事中戈靖等條奏。應補知縣一項。比照同通之例。無論何項用過五人。後插選一人。不積正班之缺。雖於選班稍有疏通。而服滿候選者。仍復擁擠。既據該撫奏請將起復人員。仍歸原省候補。自應因時變通。擬請嗣後道府以至佐貳等官。曾任實缺服滿起復。例應赴部候選各員。至例不投供在籍候選之曾任實缺服滿應補佐各員。如有呈請分發者。應令該員等取結聲明。並無各項違事故。准其隨時赴部呈請分發。附入月官?看。仍赴原省歸候補班補用。如呈請分發別省概不准行。除曾任道府同知直隸州知州通判知州。丁憂服滿。呈請分發赴省候補。自應毋庸甄別。如遇煩簡缺出。均准酌量請補。至佐等官定章內。并未分別曾任初任。凡係候補班次。亦准煩簡統補。以上均毋庸另議。惟知縣一項。定章內除曾任實缺知縣。及曾任應升知縣保舉候補班補用。均准煩簡統補。其餘曾任實缺知縣。丁憂服滿加三成分發。歸候補班補用。亦准酌補要缺。如未補交三成。僅捐指省分發照章歸於試用班內題請署理。今曾任實任知縣。丁憂服滿毋庸補交三成。准其呈請分發原省候補。若再遇煩簡缺出。一律准補。核與定章內曾任實任知縣。及曾任實缺應升知縣。保歸候補並曾任實缺知縣丁憂服滿。加三成歸候補班補用之員。似屬無所區別。擬請嗣後知縣一項。凡遇曾任實缺丁憂服滿。未經補交三成。呈請分發原省候補者。如曾任煩缺。俟分發到省後。遇煩簡缺出。均准酌量請補。如曾任選缺丁憂服滿。呈請赴省候補。不得以煩缺請補。應專以選缺照例補用。似此分別釐定。庶與前次定章內。曾任實缺應升知縣。曾任實缺知縣。保歸候補。并由應補報捐分發加三成歸候補班補用者。有所區別。所有臣等遵　　旨議奏緣由。謹附片具　奏。光緒十年正月十四日奉　　旨依議。欽此。_
慎用牧令疏|王道墉|HCJSWXB_RAO_1881|卷十七吏政三銓選|竊維治世莫要於安民。安民必先以察吏。察吏之方。自州縣始。州縣之賢否。天下治亂之基也。邇來時事艱難。盜匪充斥。固由督撫之措置乖方。將弁之攻剿不力。而追溯釀亂激變之由。未嘗不起於州縣。今之州縣流品混雜。一曰捐班。其中非無幹員也。然多有市井之徒。借報?之美名。售貪婪之巧計。報捐只千餘金耳。所捐者少。而所願者奢。一旦握篆。遂以為商之法為官。侵牟漁奪。有難盈其谿壑者矣。一曰軍功。其中非無能吏也。然亦有武健之夫。勇於戎行。未必長於吏治。一旦得缺。遂以治盜之法治民。束縛馳驟。有妄行其嚴酷者矣。更有幕友一流。揣摩最工。窺捐輸之徑捷。則附入捐輸。伺保舉之途。寬則鑽營保舉。一旦得志。遂乃串通各署。把持多方。大吏受其欺朦。小民遭其凌虐。此則捐班軍功之中。為害滋甚者矣。由是吏治日壞。民志日漓。抗官之舉。從賊之謀。固有激之使然者。而髮匪苗匪。教匪回匪。遂致勾結蔓延。而天下幾無完地。臣愚以為方今時務。如久病然。剿賊以治其標。尤必安民以培其本。安民之道。非牧令之得人不可。欲牧令之得人。非澄清流品不可。相應請　　旨飭令。京外各捐輸。非舉貢文生。概不准以州縣請獎。以杜倖濫而重民社。其州縣以外。凡非親民之官。均聽其照常捐納。於捐例仍不相妨。至於軍功勞績。非舉貢文生。亦不准保舉州縣。如有實在出力。宜膺厚賞者。儘可保以同通等官。何必予以州縣。始為優獎。臣竊思州縣與教職其秩皆不崇。而一則職司民牧。一則表率士林。於天下之吏治民風。皆大有關係。謹查捐例教職。非廩生不能捐。即論軍功教職。非文生不能保。獨至州縣則漫無限制。豈教職重而州縣反輕乎。且州縣案牘煩多。吏胥朦混。事事皆須稽查。豈不必讀書明理者。亦可茫然為之乎。臣不敢謂舉貢文生之為州縣。果皆賢才也。但念　國家慎重。名器之心。與鼓勵人材之意。必當澄清流品。而後人思自奮。或可收保障繭絲之效也。__*原書頁碼標為十之十一，疑錯簡_
疏通甲班謹擬量為變通摺|李璠|HCJSWXB_RAO_1881|卷十七吏政三銓選|為進士知縣壅滯。擬請　飭部於內選酌加抵班。外補酌改分班。以敦吏治。恭摺仰祈　　聖鑒事。竊以知縣為親民之官。欲得其人。必先讀書明理。故內選班次。莫優於散館知縣。而歸班知縣。何竟至杳無選期。外補班次。莫優於即用知縣。而即用本班。何復令壓班遲滯。臣查吏部銓選則例。內開雙月知縣用進士五人。如無人。將進士教習抵選。新進士二人。如無人。將進士抵選。舉人五人。如無人。將舉人出身之俸滿教職抵選。俸滿教職二人。如無人。將舉人抵選。　　恩詔廕生一人。如無人。將進士抵選。殉難廕生一人。如無人。將進士抵選。捐納四人。如無人。將舉人抵選。推升三人。二十三人為一班等語。核計雙月抵選之數。進士之抵班四。已較少於舉人之抵班六矣。又查定例。單月知縣。用服滿應補四人。如無人。將舉人出身之俸滿教職抵選。開復應補二人。如無人。將應補抵選。親老改近終養服滿病痊引　　見。不必坐補原缺。或仍以原官用者二人。如無人。將應補抵選。捐納四人如無人。將舉人抵選。又無人。將應補抵選。進士四人。如無人。將應補抵選。新進士二人。如無人。將舉人抵選。又無人。將應補抵選。舉人四人。如無人。將應補抵選。俸滿教職二人。如無人。將舉人抵選。又無人。將應補抵選。鹽?期滿保題一人。如無人。將應補抵補。京升俸滿副指揮一人。如無人。將應補抵選。其應用擬抵之進士新進士舉人班次。如再無人。俱以舉人出身之俸滿教職抵選等語。核計單月抵班。其數二十有六。而以舉人抵者十二。以應補抵者十四。其間遇舉人應抵無人。復以應補抵者。其數八。其間遇應補抵無人。俱以舉人出身之俸滿教職抵選者。其數十。是應補一項。均各有抵班。又各有彼此無人互抵之班。而進士一項。單月則全無抵班也。又查吏部銓選章程內。知縣升調遺病故休選缺。輪用進士即用班前。候補班前時。將銀捐候補班前儘先前?進士即用班前儘用。合為一班。統按接到過班部文日期。及到省先後。請補一人。其減成報捐之員。有所區別也。臣思鄉會試為掄才大典。而讀書通籍者。多半寒畯之士。其以歸班知縣銓選。以即用知縣分發者。類皆中年以後之人。正宜使之及時自?。俾得早展百里之才。從前選輪抵數。十人一週。到班甚易。近因各項插班甚多。一輪須一二百人一週到班甚難。而捐納人員。一經上兌。便可得官。甚有未及歲者。先行納資。豫為服官地步。勞績人員。一二年投?。一兩次保獎。即成正印一官。而歸班知縣。即用知縣。計其得官年歲。較之庶吉士部屬等官。固已有傷老大。又復選補無期。欲歸銀捐。則苦於寒素。僅歸即用。則苦於壓班。徒使晚成之器。幾成廢棄之材。於設科取士之意。殊未洽也。臣愚以為內選定例。進士正班。未可議增。而抵班似可酌加。外補定章。進士即用正班。既係分班。則銀捐進士即用班前。與銀捐候補班前。可毋庸合為一班。如於雙月進士。四抵班加為六抵班。則雙月多二抵班矣。至外補班次。如輪用進士即用班前。候補班前時。將銀捐候補儘先。進士即用班前儘先。各按各班。分別請補一人。銀捐即用。如無人。用常捐即用班前。如無人。用勞績即用班前。如無人。用即用正班。其輪用候補班前時。亦各按各班辦理。則即用與候補兩不侵佔矣。臣為疏通甲班。慎重親民之官起見。謹擬內選酌加抵補。外補酌改分班。量為變通。仍不致有各途。是否有當。伏乞　　　皇太后　　皇上聖鑒。謹　奏。_
考試月課分別勸懲以清吏治疏|吳元炳|HCJSWXB_RAO_1881|卷十七吏政三銓選|為州縣以上侯補各官統行考試。並擬月課章程分別勸懲。以清吏治。恭摺仰祈　　聖鑒事。竊於光緒元年五月初三日。奉到　　寄諭該督撫等。當以整飭吏治為急。於地方各官賢否。認真考察。分別勸懲。用示激勸等因。欽此。仰見　　聖主孜孜求治之懷。莫名欽佩。臣維安民之要。察吏為先。自兵興以來。軍營以保舉為獎進。則勞績倍多於正途。籌餉以捐輸為大宗。則捐納更多於勞績。其中固不乏才能出眾之員。而學識顓愚文理不通之輩。亦或濫廁其間。仕途大雜。以至流品不齊。且今日在省候補之員。即異日有身膺民社。表率屬僚之責。亟應先清其源。以別其流。現在江蘇停止分發。業已期滿。到省人員續復不少。查升任前撫臣張之萬任業。將正途出身人員。按月考試酌給獎賞。佐雜人員。由藩臬兩司。輪流調考。分別給獎。現任循舊辦理外。至在省候補同通州縣直隸州同州判。自應一律按月考課甄別。此外勞績捐納知府。並同通以下。候補各員。不願與考月課者。亦應另行考試一次。其實任人員。雖有政績可稽。苟非正途出身。而從前未經考試者。一體調考。俾昭公允。以上考課各員。分別等第。量加勸懲。倘有文理荒謬。及不能文字者。擬將課卷送部。一面將該員咨送回籍。學習三年後。再行由籍請咨到省考?。臣現與藩臬兩司公同酌議章程。擬俟明年開印後。按月照章。陸續調考。認真校閱。破除情面。秉公甄別。庶真才不致湮沒。而庸流無從濫竽。以期仰副　　聖朝。澄?官方。__*原書頁碼標為十，疑錯簡__至意除將現擬章程咨送吏部查核外。所有考試候補各員及擬月課緣由。理合恭摺具陳。伏乞　皇太后　　皇上聖鑒訓示。謹奏。__*原書缺頁十二_
請擢用優貢疏|官文|HCJSWXB_RAO_1881|卷十七吏政三銓選|竊臣考歷代取士之法不外選舉考試兩途。軍興以來。論者多患科舉之弊。請變通之法。於是有開特科舉人材。諸議臣以為我　朝立法。本寓有周漢鄉舉里選之制。則優貢一途是也。夫科甲登進。皆係糊名。拔貢考試。亦重文藝。惟優貢。由各學出具考語。?將優行各條。造冊申詳。學臣訪查無異。先行送部又會同督撫一體考核。擇其文行兼優者。會銜保題。三年一舉。大省不過六名。中省不過四名。小省不過二名。其查之也至詳。其舉之也至慎。猶恐不得其人。歷經議准。任缺無濫。且係在學臣任滿之時。其接任未久。尚未真知者。俟之下?。是則　　皇上分遣近臣。按行各省。於考取優貢力為慎重之至意。乃歲久成俗。但取充數。舉之多不經意。得者。亦不為榮。推原其故。由於　朝考之時。向來相沿概置二等。優貢諸生。無因自見。則徒為貢監中增一名目而已。臣愚以為今日訪求人材。與其別設特科。何如就優貢舊章。核實選舉。務取鄉黨無間。名望咸優。如求將材即可訪通曉韜鈐之士。求史臣。即可訪習古通今之人。求博學鴻詞。則諸生中豈無博雅之才。求孝廉方正。則諸生中自有篤行之士。所舉既少。真才易得。為時甚裕。採訪自周。嚴定舉主之賞罰。俾他日得以參考。明示求賢之詳慎。使州郡皆樹風聲。則舉必其人。章惟由舊。無煩特科而皆能得士矣。惟　朝考之日。似宜倣照拔貢章程。亦在　殿廷考試。分別擢用。立予出身。或分京外之班。或授佐貳之職。俾品學優長者。得以自效。則互相觀感。庠序中益自濯磨矣。_
請整飭吏治疏|周恒祺|HCJSWXB_RAO_1881|卷十七吏政三銓選|竊自軍興以來。民生之凋敝已極。各省籌兵籌餉。日不暇給。吏治不無廢弛。現在中原底定。而散勇降賊。猶隱伏於各州各縣之中。則所以辦理善後諸政。不可不實力講求也。謹抒管見六條。為　　皇上敬陳之。一曰重　　詔令以肅紀律。人君之所以整飭四方者。惟此令出之惟行耳。或察酌時宜。或修明舊制。凡見之通諭者。無一非斟酌盡善。關係地方利弊之事。若奉行者一一致之於民。夫奚政之不舉。亦何弊之不除。乃　朝廷勵精圖治。不啻三令而五申。而究其指歸。仍不免視為具文。空言塞責。即如清積案。行保甲等事。屢經　　聖諭諄諄。試問各省之積案保甲。究清焉行焉否耶。上以實求。下以名應。臣恐良法美意之莫能下逮也。可否請　　旨飭各省大吏。凡接奉通諭事件。務必嚴飭所屬。破除積習。實力奉行。不得以一紙官文。敷衍申覆。仍復不時訪察。儻敢仍前延玩。立予嚴參。蓋上司之精神多周到一分。則屬員之精神多振刷一分。?風挽斯法度行。天下之耳目一新矣。一曰核名實以舉人才。事無鉅細。得其人則經理裕如。求才誠目前之急務。惟器必試而後知其利鈍。馬必駕而後知其駑良。用人亦復如是也。若聞其才而不試以事。試以事而不考其成。一列薦章。即予超擢。臣恐　朝廷逾格之恩。適為巧宦鑽營之計。可否請　　旨飭下中外大臣。凡保舉人才。必舉其一二事以實之。或品堪式俗。或勇足治軍。或潔己愛民。或片言折獄。舉凡操守詞章。以及理煩治劇諸類。必實有一節之長。方授以相當之事。一二年後。誠能實與名副。不妨破格超遷。若所行與所舉相違。舉之者亦難辭咎。庶上收得人之效而下無倖進之心矣。一曰惜名器以待有功。品秩官階。固不可以濫廁。則一命之榮。一級之賞。亦所以錄微勞。乃近來軍營保舉人員。??於實官上。並加升銜。而州縣一途為尤甚。推原其故。州縣官階雖卑。利權較重。求保者欲攬其利權之重。而又嫌其官職之卑。於是無人不求陞銜頂帶。刻下各省侯補實任人員。不下數萬。而求其五品之州。七品之縣。寥寥無幾。等威莫辨。何以崇體制而勵人心。至於佐雜微員。每先謀一五品六品之功牌。於報捐時填入照中。冒為軍功保獎。更非慎重名器之道。可否請　　旨飭部核議。軍功之升銜。如係保官後另案加保。或自行加捐者。准其隨帶。若一案中官銜並得者。則銜可註銷。佐雜之升銜。如係到省後加捐特併者。准其隨帶。若未得官前之銜。亦可註銷。庶人知爵賞之貴。而交相鼓勵矣。__一曰減捐納以肅官方。科甲人員。雖未必盡屬廉潔。而自念讀書考試。歷數十年之辛苦。偶得一官。一旦因貪去職。則所得不若所失之大。即不肖者偶萌貪念。亦有所顧忌而不敢為。若捐納州縣。不過費一二千金。得之原易。一旦出膺民社。無不肆其掊克之謀。以為取償之計。迨官囊既飽。即以其餘。捐升府道大員。較之為循吏。而以卓異待升。不更便捷乎。縱令發覺嚴參。而彼已為富家翁矣。從前軍餉浩煩。　朝廷實為不得已之舉。刻下軍需稍減。釐金可以補苴。地方既平。京餉漸能全解。似宜權輕重而酌去留。且查近年銅局。一歲所入。統計不過百餘萬兩。其間報捐道府州縣者。尚不及半。少此數十萬金。於庫?當無所損。可否請　　旨飭部核議。將道府州縣之最關吏治者亟行停止。其餘事例不妨暫留。所去者止一時之小利。所持者實圖治之大原。關係實非淺鮮也。一曰綜釐局以徵實數。恭閱邸鈔釐金一項。曾蒙　　諭令各督撫體察情形酌留大宗。撤去分局。零星雜販。概免抽釐。此誠　　聖主體恤商民之至意。惟　恩必期于實逮。政不可以虛行。可否請　　旨飭令有釐金省分。將從前所設之局。悉數開陳。奉　　旨後。已撤者某局。共計若干處。暫留者某局。共有若干處。報部以便稽察。所有應捐應免之貨物。亦必詳細開列。刊刻告示。?貼各局之前。俾商民共見共聞。以免委員差役含混私收之弊。仍不得分卡於外。避其名而存其實。庶善政可期廣被矣。一曰省差徭以紓民困。河南直隸山東等省。差費甚重。嘗有稅錢一兩。而差費派至制錢五六串者。緣軍興已久。所有過境兵車。及協濟車輛。為數煩多。地方官不得不借資民力也。乃查河南等省陋習。凡州縣官之子弟親友。無不擅用差車。上站出一印帖。或發溜單。下站即如數應付。甚至家丁之丁幕友之友。儼然乘傳?來。相習成風。實屬不成事體。相應請　　旨飭令各督撫嚴行禁革。如地方官有發印帖溜單擅用差車者。濫發濫應之員。均科以應得之罪。至於正項差事。應用車輛。亦必嚴禁丁役。藉端多索。訛詐勒掯等弊。官減一分之擾。民即受一分之恩。是即培植地方之一端也。以上六條。臣愚昧之見。未必有補高深。而用人行政察吏安民。實目前之急務。是否有當。伏乞　　　皇太后　　皇上聖鑒。謹奏。_
請道府州縣四項無庸減成疏|閻敬銘|HCJSWXB_RAO_1881|卷十七吏政三銓選|竊惟捐例之開。藉以籌備京外餉糈。原為朝廷萬不得已之政。而行久弊滋。不但無補軍糈。抑且暗虧國計。伏見我　　皇上御極以來。時以澄?官方為念。於大學士祁嶲藻順天府尹蔣琦齡之奏。下疏通正途之議。於給事中郭祥瑞之奏。嚴甄別捐納之條。於湖南巡撫惲世臨之奏。加實交免保之例。仰見　　聖明洞鑒。至悉至詳。但流品之雜。名器之濫。諸臣皆詳切言之。而流弊之極。至於侵　國帑病民生者。則言之未詳。夫　國家立賢無方。正途出身者。未必皆賢。輸納出身者。豈盡不肖。然捐輸原為籌餉計。臣請即以籌餉言之。外省自道府以至佐雜等官。皆准捐納。丞佐雜職。尚無民社之責。道則?察數郡。府則表率一方。州縣一官。則寄以地方。寄以百姓。寄以城池府庫。寄以錢糧征收。責任尤重。自古未有不慎選牧令。而能治天下者也。即以納資階進。亦不宜視之太輕。今計各省捐輸減成章程。合以籌餉定例。直東兩省。離京不遠。報捐章程。與銅局相等。豫省以餉票折收加一成現銀。約居十成之二。湖廣川浙。約居十成之三。江西兩廣。約不及十成之三。雲貴約居十成之二。安徽全收餉票。約居十成之一。其餘各省。均無過於三成者。計由俊秀捐納州縣。至指省分發。不過千金。至捐免保舉一成長收實銀。亦僅增數百金耳。持千餘金之本。儼然為數萬生靈託命之官。宜其只計及州縣之有錢糧。未必計及地方之有百姓。以臣所見。收納錢糧而計。山東一省。大縣五六萬兩。小縣亦萬餘兩不等。彼以官為貿易者廁於其間。?一侵吞。已逾原捐之數。即令嚴查重究。參革查抄。而所侵之項。已歸無著。　國家所賴者。惟正?之錢糧。捐輸不過補助於萬一。若如此明效輸將。暗虧帑項。通盤籌計。是得於捐輸者少。而失於帑項者。多即為籌餉計。亦不宜減成。輕予人以州縣也。道府為督率州縣之官。州縣既須照例加成。道府亦應歸一律。惟有仰懇　　皇上飭將道府州縣四項官職。仍按籌餉定例減二成章程。呈繳實銀。均在京銅局報捐。不得以鈔票現錢繞算。庶救敝補偏。而於京餉亦大有裨益。或謂現在部定章程。凡捐納人員到省後。均由督撫甄別。立法慎密。察吏不明督撫之責也。不知巧宦行徑。每善彌縫到省之初。類能謹慎。一經受篆。目見可欲。遽易其操。迨至上官查出紏參。於事已為無及。即於此項人員。到省嚴為考試。胥予停委停補。既非朝廷示人以信之義。亦無以激輸公報效之忱。且停者此輩安必後來即勝於前。待之太輕。人不自惜。棄置若器。政體非宜。臣愚以為徒齊其末。不如力遏其源也。__或謂同一捐資。未必捐項多者皆可用之才。捐項少者盡不肖之輩。不知從前捐納州縣。一官不下萬金。非家道殷實。及自度才器尚堪任使者。必不敢冒昧呈捐。其父兄亦不令其子弟躁進。即任官後經手錢糧。思欲染指。自揣身家甚重。亦不肯嘗試為非。所以我　朝屢開事例。權濟一時。均無大弊。獨至今日不然者。實因捐一州縣。所費無多。有力者。子弟相沿。爭為壟斷。無力者借貸而至。易於取償。官不安於末秩。士不安於讀書。眾志紛然。?趨於利。欲其自愛。其可得耶。非開捐之為害。而減成之為害。昭昭然矣。或謂各省軍務未平。需餉正殷。京師八旗營餉。待用尤急。遽議加增。或恐捐生觀望。致餉項無出。不知現辦軍務。各直省均不專藉捐輸。直東豫?之餉。出於地丁。江皖湖廣之餉。出於地丁者半。出於釐稅者半。粵閩之餉。出於地丁鹽茶。陝甘之餉出於地丁協濟。川浙之餉出於地丁釐稅。惟雲貴兩省。餉無所出。稍資於此。然合歲而計。所入無幾。究亦無益軍資。今僅將此四項官職改歸京局。其餘仍許照例減成報捐。則各省均可補苴。毋庸過慮。惟京餉所需甚急。何敢不慎加計議。臣在農曹。詳知銅局每月所入。出於封典職銜貢監生者十之七。出於實職官階者十之三。此四項在實職官階中。尚不能及三分之一。即使上兌者少。於捐務原無大損。況擬牧新章。照籌餉例定銀數收納實銀。以多補少。捐一名仍可抵從前之三四名。且外省不得報捐。則此項必盡歸銅局。京局亦一律不准減成。則捐生無所希冀。人知名器可貴。自更樂效輸將。京餉將日見其增而無所損。此臣所以急請變通辦理也。前准部咨議覆湖南撫臣惲世臨之奏。擬俟軍務稍平。再行更正。部臣綜計盈虛。實為慎重軍餉起見。臣之所請。非敢不利害兼籌。實見此四項官職減成收捐。並無益於軍糈。而反有傷於國計。故敢冒瀆　　聖慈。妄獻末議。愚昧之見。是否有當。伏乞　　　皇太后　　皇上聖鑒訓示。謹奏。_
請飭議保案疏|郭從矩|HCJSWXB_RAO_1881|卷十七吏政三銓選|竊臣前奏玉牒館保舉太優。曾經降旨令惇親王等妥議具奏。已於十五日欽奉　　上諭。照所擬給獎矣。但臣近聞宗人府知照各衙門。則仍係保舉。無論題選咨留。傅說原議。乃係援照道光二十七年咸豐七年兩案為據。臣查道光咸豐年間所保前案。並不聞部員捐班中曾有何人同保。無論題選咨留。是前案原不至如此之濫。況即成案在前。何不可變通於後乎。又聞以分別字數為勞績。臣查謄錄寫字。勞績幾何。何至破格獎賞乎。又聞照銅局分缺先間銀數從優議?。臣查分缺先間之上。從優則有分缺間前。再優則有分缺先前。再優則有遇缺儘數。即優而又優。何遽至無論題選咨留乎。此事似小。臣言似微。然關於用人行政之道則甚大。不敢不為　　　皇太后　皇上再陳之。　國家之開捐非得已也。但官職可捐。舉劾斷不可捐。今無論題咨留。乃保舉非官職也。若保舉可捐。豈賢勞才能尚可捐乎。從來士氣屈而學術卑。學術卑而政事壞。此乃不易之理。　國家設科取士。必以庶常進士。分部學習。所以重政事也。自推廣捐輸以來。各部選咨留缺。已全歸捐班占補。庶常進士。或至二十餘年不能題升郎中。獨賴題缺一項定例。專補科甲。一線之防猶為今日通經致用之路。今查各部漢額郎中等官。題缺少者。止有兩缺。一旦而令投效捐生。搶補者至有數十人。不知正途人員。尚有何缺可以補用。　朝廷以此優獎捐生。獨不當慎重部務。而為正途計乎。且實缺郎中二年俸滿。截取知府。既補題缺。照例可於京察一等。應得　　簡放。京卿道府。是部曹乃清要之秩。一轉即為崇班。致治之道。全在用人。今內而公卿外而督撫偶出一缺。　朝廷臨軒而擇。未嘗不嘆人才之難。顧今日之大員。即從昔日之五六品官而來。苟不端其始進。則人才何由而得。總之用人行政。事無大小。言無先後。但宜從長。而斷不宜遷就為安也。_
請飭部變通辨理班次以重正途摺|彭世昌|HCJSWXB_RAO_1881|卷十七吏政三銓選|竊惟　朝廷取士首重科甲。多士幸入詞垣。重以散館考試。高等則授職編檢。次則分用部屬。次則銓選知縣。求才實用。內外分司。法至善也。乃近日各部候補司官多則數百。少則亦不下百數十員。加以保舉捐輸。插補插選。以致正途到部者。求補一缺。動需一二十年。吏部雖有選班。亦非一二年不能輪到。壯年通籍。則白首為郎。暮齒分曹。則半途求去。人才抑塞。欲進無由。似不如援例變通。俾得及時自?。攷唐宋制科得士。必先授以丞佐判官等職。使之練習吏事。洞悉民情。誠以士人學古入官。必須民社躬膺。周知利病。庶他日為有用之才。今進士榜下分部者。淮其改就知縣歸班。銓選者亦淮其呈請分發省分。而獨散館部屬一途。尚未變通辨理。可否　飭下吏部。議定章程。散館歸部人員。准其呈請改就知縣。附於本年散館郎選班末。依次銓用。每科不過數人。於選班不致窒。而正途日見疏通。於求才寔用之道。不無裨益耳。_
遵旨整頓吏治緣由摺|岑毓英|HCJSWXB_RAO_1881|卷十七吏政三銓選|為遵　　旨整頓黔省吏治、擬請將不合例之冗員、先行裁遣、其合例之員、容再隨時甄別、以肅吏治而清仕途、恭摺仰祈　　聖鑒事、竊臣因黔省人員擁擠、流品混雜、請仿照前福建撫臣王凱泰條奏酌量裁遣一摺、已於光緒五年九月二十日、准兵部火票遞回原摺、後開軍機大臣、奉　　旨覽奏已悉、該省吏治營伍、即?妥定章程認真整頓、務須斟酌盡善、實事求是、以期經久可行等因、欽此、伏查貴州額設府廳州縣七十三缺、佐貳雜職九十三缺、現在黔省人員、凡實缺候補府廳州縣合例人員、連正途出身、暨勞績捐納兩途、共有三百五十一員、合例之佐貳雜職連實缺、共有三百零七員、其未經引　　見不合例之府廳州縣、共有一百三十八員、又未奉部核准?看不合例之佐貳雜職、共有三百五十七員、以瘠苦之省、聚千餘之員、不但人浮於事、位置無從、抑且各員在省守候坐困終年、稍不自愛者、因處約既久、一旦得差得缺、難免朘削於民、是欲整頓吏治、必先遣散冗員、俾仕途清而考察亦易、臣往返咨商督臣、兼與藩臬兩司籌畫、擬請先將不合例之府廳州縣、暨佐貳雜職、概停差委、其先有差使者即行撤換、勒限半年內、飭令各員、自行稟請給咨赴部引　　見?看、或赴部掣簽分省補用、如有逾限、即飭遣回籍、俟需員時、咨明原籍督撫、給咨送部引　　見?看後、方准來黔補用、概不得逗遛黔省、希冀差委、至於實缺候補各員中、有本宗外姻同官一省、與曾經游幕經商置買房產、及有身家不清者、本係例應迴避斥革、亦限一月內自行檢舉、稟明辦理、若隱匿不報、別經發覺、分別參辦、統計裁遣冗員已將及五成、而合例留省連實缺人員、亦只有五成、以缺而論、雖形擁擠、而較之從前已去一半、且留省各員中、如有官聲平常、貪鄙浮躁、及才具庸劣、文理不通者、容臣再行隨時察看甄別、斷不敢徇情姑容、以期仰副　朝廷、澄?官方之至意、除飭司將已未合例正佐各員、造具簡明履歷清冊咨部查核外、所有臣擬請先行裁遣不合例冗員、?隨時察看分別緣由、是否有當、謹會同督臣劉長佑恭摺具奏、伏乞　　　皇太后　　皇上聖鑒、?部議覆施行、謹　奏、_
上曾相國書|舒化民|HCJSWXB_RAO_1881|卷十三治體七用人|竊嘗聞宋岳忠武王云。文官不愛錢。武官不惜命。天下自此太平矣。警哉斯言。何合古今文武官弁受病之由。一十七字。道盡而沈痛乃爾耶。夫太平時。則文事先於武備。今則賊氛?數省。滿地干戈。而江西尤甚。則武功宜亟講矣。請就各種流獘。積重難返者。姑擬清源而去太甚。為大人陳之。一曰戎政行軍。首重將領得人。次則兵勇。今日江西兵勇尚堪問乎。未及交鋒。遙開鎗?。甫經迎拒。盡棄軍械火器以資賊。而賊乃益逞其披猖之燄。其聞警而奔。望風而靡者。更無論矣。雖帶領官弁。亦有勇敢明義。奮不顧身者。而手足不能捍衛頭目。後隊不肯接應前軍。以致臨陣捐軀。良材屢喪。真堪痛惜。然而外禦則恇怯。而內?自雄。挾上無等倫。而虐民則勇夫。民初非敢以受虐怨官勇也。聞賊之來。其望官兵如雲霓也久矣。乃賊突據城。民已入於湯火。幸聞師出。猶冀速解倒懸。詎久之。或二三十里駐?矣。又久之。或五六十里駐?矣。藉口曰。軍未齊也。餉未足也。及齊矣足矣。而遷延如故。甚或退舍安營。改為防堵。於是百姓始嗟怨矣。而賊又多張偽示。假以不妄殺人。誘以各安生業。而勒賄富紳。搜羅銀米。貧民頗無恙焉。初則裹脅。繼則招募。貧民乃樂從矣。其始之破一城也。賊匪猶數千耳。迨據一邑脅從者半。隨從者亦半。則愈聚愈多。而勢更蔓延。即如瑞州奉新靖安安義建昌通連四五邑。緩如蠶食。急等破竹。皆由此也。設使及早援救。無待燎原。克復一邑之易為力。不勝於克復數邑之難為功乎。退葸遲延。莫此為甚。論者謂兵勇積習至此。何以挽之。然而帶領不和衷而素無紀律。糧餉多?扣。而早失眾心。罪不盡在兵勇也。誠使上人者。知其必至之情。示以體卹之意。養以忠義之教。明以賞罰之由。而又甘苦同之。疾病藥之。至於糧餉一節。則軍心得失之所關。亦眾情窺伺所由起。上能潔己。則一杯之水。如飲醇醪。上能卹下。則一言之出。如挾厚纊。我不負彼。而彼敢負上。斯即懲之而不怨。殺之而甘心。而謂猶有不遵約束。故違號令。損國家之威重。貽無窮之禍患者乎。雖上官體察弊端。時或委員偵訪。而訪弊者。仍為作弊之人。則又增一層剝削。論者謂今日之事。殊難認真。夫真之一字。正呂子所謂千古學脈。世之所以抵死奔走者皆假也。然屢見亦有認真。而公事多窒礙者則又何道之從乎。大約軍中必以鎮定廉明為本。必以不循情面為公。夫而後可以講訓練。至於練心練練耳目。練步伐進退。則有明戚大將軍練兵紀實。紀效新書具在。大含細入。包括靡遺。終身用之。有不能盡。惟神而明之。存乎其人矣。然則端本善則。必勉將領以不受員弁之餽遺而後其源清。由是而備弁而千把而隊什長。亦何敢沾染絲毫。上下相維如此。眾兵勇具有天良。而謂絕無感動乎。積習難回。姑擬去其太甚。庶營伍或改觀焉。__一曰文治。昔先王建邦設都樹之后王君公。承以大夫師長。上下相承。遠近相維。今日之督撫司道府州縣亦猶是也。然昔人謂天下者。天子與宰相總而治之。而千百州縣則分而治之者也。州縣為親民之官。堂上一官稱父母。眼前百姓即兒孫矣。今試問真能拊循教養者有幾乎。有缺不問利弊。而先問優瘠。得缺不講撫字。而專講催科。甚有借罰勒賄以行其私。敲骨剝膚而吮其髓者。及夫刁徒交控。百姓鬨堂。含垢包羞。無所不至。名裂而利於何有。而循良素著者。勤政則案無留牘。親賢則習少陽鱎。一時士林歌之。輿情戴之。何喁喁然多頌聲也。然而濟濟宦場人材不易。安所得眾賢才而用之。而敗壞庸劣者。究亦無多。則惟有中材居其大半。夫中平之質。介於可賢可否之間。策之以上進。而精神漸見振興矣。聽之以隨波。而行徑日就卑污矣。此中陶鑄之權。全賴上官平日留心人物。周諮博訪。得之有意無意之間。不第參苓佳品。置之夾袋之中。即?散薄植。亦入繩墨之內。斯真大匠之門。無棄才矣。若夫壞木?株。根本已斷。正不必曲施補救而過用調停。夫而後賢良者如飲露之朝葉。益覺向榮中平者。如久旱之午苗。咸思長發。是上之成全造就。不更多乎。論者謂智周明察。事非容易。假人以耳目。易受欺蒙。詢訪及芻蕘。保無恩怨。然而鑒空而物來自照。衡平而我見胥忘。任以誠不任以術。聽言?可觀人。覺其詐不露其明。用人仍不自用。嘗讀　硃批諭旨。萬幾之下。燈右揮毫。凡司道關政無言責者。罔不許以陳奏。互相稽查。而開誠布公。亦卒未有訐以私匿其隱者。統十八省中外文武大僚。明若觀火。始終深淺。如血脈之貫通。我　　皇上仁覆天下。智臨萬物。憂勤宵旰。時猶策勵臣工。雖聖明天亶。未可學而能幾。而以一省較天下。則地近而事簡矣。論封疆大體。原不在察察為明。第公則生明。誠則生明。知人則善任。?兩司各有耳目。而道府又為親臨。豈有委任一員。聽其賢否張弛任自為之。優不見獎。劣不見黜。而地方冀其有起色哉。某養?五年。齒逾七十。本不與聞政事。第思通省大局。賊擾者八九郡。南昌一府。失陷者五六屬。事勢至此。可為寒心。茲幸恭逢大人。福星臨?。砥柱狂瀾。近聞遄發官兵。各路進勦。運籌?勝。知不難指日盪平。然聞羊叔子有云。平吳之後。當勞遠慮。迂?之言。亦非　為目前起見。將來平定後。傷心原野。滿目瘡痍。不惟貧者愈窮。即富者亦皆貧矣。魏叔子云。富人者。貧民之命。亦國家之外府也。貧民愈窮。其患已大。富民窮而天下乃真窮。其患更深。當此之時。如操漏舟。如支破屋。前塞則後穿。東撐則西倒。自非真有惻怛慈愛之意。扶衰救弊之心。經權互用。其能以曩時舊習一日安於?黎之上哉。事雖越?。難以自緘。疾俗之嫌。知不能免。不揣冒昧。用敢?率直陳。祇求訓誨。_
復張石卿中丞啟|胡林翼|HCJSWXB_RAO_1881|卷十三治體七用人|一堅壁清野。非用士用民不能集事。士民中豈無欺我之人。亦豈無僨事之人。然兵將之滑者十之九。士民之樸者十之六。近年宦途頗雜。牧令既少真才。佐雜尤多庸妄。其心術見識。不堪設想。不如士民之真性未漓。可激以忠義。楚官與民仇。楚民與官仇。此孟子所謂疾視其長上而不救也。惟有勤接見。決壅蔽。視民如官。視官如民。無眾寡大小。推誠相與。咨之以謀而觀其識。告之以禍而觀其勇。臨之以利而觀其廉。期之以事而觀其信。知人任人。不外是矣。近日人心。逆億萬端。亦難窮究其所?。惟誠信之至。可以救欺詐之窮。欺一事不能欺之事事。欺一時不能欺之後時。不可不防其欺。不可因欺而灰心所辦之事。所謂貞固足以幹事也。況賞罰具在。董勸因時。以大權臨之。何患不濟。未有注意於保甲團練。堅壁清野。而無成效者也。昔盧忠烈公之督兵大名鄖陽。其得力在堅壁清野。其制勝在親兵之盧能殺敵致果也。傅重庵以碉堡制苗。而練丁千五百人。因閒雕剿。兵威乃振。鈞示招練如何可信。為日已䲢。訓練豈一蹴可能。誠為深慮。竊謂襄毅治粵。陶魯參軍所領三百人。皆即時應募。而所向克捷。且戰且練且守。練一日得一日之力。練一人得一人之力。百金之士。千金之士。誠為難得。然三年之艾。亦在蓄之而已。至練勇之不可恃。則在馭之之法如何。領之之人如何耳。　國威久不振矣。人心思亂。不自今日始。亦不自今日止。除日日練兵。人人講武。別無補救之方。此說與專言守禦者。實可互為其用。而相與有成也。一閒諜為行軍之要。而此事最難。其弊由於安樂日久。無耐勞苦壯膽智之人。甘蹈白刃者。更不可得矣。來諭言我處之一舉一動。賊必知之。則是保甲不實。稽查不力之故。賊之舉動。我不能知。則是未得閒諜之故。物色此人。談何容易。陳平惡草具。付之以金而不疑。野利棗?。杖至垂斃而不悔。其用人之妙用智之巧。良可味矣。竊謂謀野則獲。積誠可通。雖非一二月所能猝辦。然未有求而不得者。一江岷樵昔年在京鄉試。負其死友之櫬而歸。二次行邯鄲道上。送一不曾謀面浙江舉子之櫬。此其行誼。即漢代獨行傳中。亦不多得。昨已函致岷樵。彼風節優於天下。當有感奮不能自已之誠。左公高隱。尚不知雄才大?。是文忠公一流人物。設其真知。必翻然應命。今已函致矣。林翼才力至劣。伏維河海不擇。芻蕘不遺。故敢即其所知。上陳座右。一代偉人。必能宏濟時艱。吾楚幸甚。天下幸甚。__再者所陳各條。其要仍以用人為先。即一技一能亦不可棄。不?之藥。勾踐藉以破吳。善穿地洞。李光弼因以陷敵。信陵得侯生。石勒得張賓。符堅得王景?。皆以一二智謀之士。戰勝攻取。然必不拘資格。然後丹書中之斐豹得獻其能。亦必寬其文法。然後怒攻主將之鄧羌立摧勍敵。伐曹一役。晉文誅顛頡而舍魏犨。自古英雄作用。不拘一例。良以奇才難得。不容不加委曲於其閒耳。_
應詔言事摺子|陳用光|HCJSWXB_RAO_1881|卷十三治體七用人|竊以逆賊林清。挾持左道。煽誘愚民。蠱伏已深。疣決遂肆。顧蝮蝎之技。止於毒螫。業伏梟獍之誅。寧累覆載之德。而　　皇上乃猶省躬罪己。下詔求言。自非堯舜之用心。孰克疇咨之廑念。臣自奉　　詔旨以來。經涉旬月。深思致患之源。竊以為大端有二。一則大興宛平之選吏。未得慎簡之方。一則山東河南之察吏。未得舉措之道。何則。順天府尹。古之京兆尹也。漢時必以治行尤異者遷京兆。宋王安石欲困蘇軾。乃以為開封府尹。則京兆尹之難為。而期于得人。更重于他守令也。明矣。漢之京兆與二輔不相統屬。故趙廣漢以為得兼治之則治。犯法者當可差易。今制大興宛平屬於順天府、而順天府尹之位。亞于直隸總督。為府尹者則由欽命。以有才望之卿貳為之。制較古為尤善。然選大興宛平者。第由於直隸總督之題升。府尹雖會銜而不能專主。聞升此二縣。大扺以資格深。而闒冗無才者授之。積習相沿。數十年于此矣。夫春秋之例。王人序于諸侯之上。今制京縣知縣。列于正六品。夫固春秋之義也。京師為首善之區。奈何使闒冗無才者為之。彼既無才。安能責以發姦擿伏之治。臣度向來題升者之意。必以京師之地。百司具焉。綱維所布。固已條教詳明。為大興宛平者。但能不失期會簿書之責。固為稱職。不若畿輔他縣。差務殷繁。必須才吏。始能無?。然則雖升其官。若不失乎尊崇京縣之意。而不求其才。則寖失乎鄭重牧民之心。夫征徭固國家常制。供張本民所應辦。因供張而或致擾民。其責在于知縣。安可不重其選。臣非謂畿輔他縣。可以無須才吏也。然但知詳于畿輔他縣。而不知詳于大興宛平。是謂知其一而不知其二。臣愚以為若詔直隸總督。今後題升大興宛平者。不得徒循資格堪升之例。必有治行尤異之才。方與題升。而順天府尹亦復使之得兼保舉參劾之權。則良吏之才必出矣。臣聞湯斌為江南巡撫時。將劾吳江縣知縣郭琇琇。請見願以治行自贖。斌許之。遂一變而為良吏。後且致位卿貳。復以名臣顯。然則有湯斌之巡撫。不患無郭琇之知縣。巡撫得其人。則知縣自能稱其職。林清之謀。發于同興。而滑縣知縣。固因捕獲逆黨。旋被賊害。則山東河南之事。不可以責其大吏也。然臣以謂未得察吏之道者。逆黨之謀。匪伊朝夕。其勾結如此之廣。跡往來。數年之間。兩省守土之吏。豈其絕無聞見苟能先事豫防。則龔遂渤海之化。未必不可戢潢池之盜。惟其知之而不敢言。言之而不見聽。遂至一發而莫知所措。則先事之?。兩省大吏固不能辭其責。臣聞古之聖王。有不必峻刑罰。而可以震?天下者。在示之以嚮往之途而已。昨奉　　上諭特寬失察處分。此固已飭吏治而作其任事之氣矣。　　皇上近復因那彥成之奏。　　特允以孟屺瞻為滑縣知縣。　　聖人之明目達聰。務盡乎執兩用中之道也如此。可見撫藩大臣。苟能實心察吏。而非有?私市恩之心。則有所保奏。未嘗不蒙　　俞允。臣觀史傳所載。凡名臣之由薦舉顯者。不可勝數。獨近來州縣特少其人。其循例保舉堪升者。止敘虛詞。而鮮臚實事。臣愚以為苟其有私。雖循例之保舉。未嘗不可以市恩。苟其無私。雖破格之超擢。不必復疑其逾例。臣聞陳宏謀巡撫江蘇時。知平望都司白雲上之才。特獎勵拔擢之。其所與白雲上手札。以公事相策勉。有古名臣風。至今人以白雲上為賢將。而以陳宏謀為知人。夫白雲上一武臣耳。而陳宏謀能留心獎勵之。此所謂以人事君之義也。近日劉清亦州縣起家。而令果能為　　皇上辦山東之賊。夫人才何地無之。但貴有以獎勵鼓策之耳。方今山東已大就寧諡。河南軍務亦將次奏凱。臣聞河以南飢民頗眾。可否　　特詔兩省大吏。于所屬州縣中。有能撫卹飢民。實著勞績。其中兼有解散盜賊之方者。自州縣丞倅以下兼及將弁。特許保奏。予以超擢。則不獨激勸之有方。而亦可消患於無形矣。_
應詔陳言疏|倭仁|HCJSWXB_RAO_1881|卷十三治體七用人|奏為應　詔陳言。仰祈　　聖鑒事。竊臣蒙古世僕。前蒙　　　先皇帝知遇之恩。夙夜祗懼。報稱無由。我　　皇上至德嗣興。丕紹　鴻業。　　受命之初。即告諭內外臣工。共矢公忠。弼成郢治。又復　　特詔九卿科道有奏事之責者。於用人行政諸大端。皆得據實密陳。誠念　　　祖宗締造之艱。　　　先帝付託之重。兢兢業業。勤求上理。固非徒循廣言之故事。博納諫之虛名已也。以臣檮昧。何補高深。顧念　清問之殷。敢忘芻蕘之獻。謹就　　聖諭用人行政。推闡言之。伏惟行政莫先於用人。用人莫切於嚴辨君子小人。方今　　寶籙初膺。勵精圖治。百爾臣工。惴惴焉視　　九重好尚以為趨向。薄海內外。亦莫不延頸舉踵。觀　朝廷舉錯以卜昇平。易泰之初九曰。拔茅茹以其彙征吉。此其時矣。夫君子小人之分。藏於心術者難知。發於事?者易知。類族辨物。約有數端。敬為我　　皇上陳之。大抵君子樸拙。小人佞巧。君子恬退。小人躁競。君子愛惜人才。小人排擠異己。君子圖遠大。以國家元氣為先。小人計日前。以聚歛刻薄為務。剛正不撓。無所阿徇者。君子也。依違兩可。伺候人主喜怒以為趨避者。小人也。諫爭匡輔。為朝廷補闕拾遺者。君子也。遷就逢迎。導人主遂非長傲者。小人也。進憂危之議。悚動當宁之敬心者。君子也。動言氣數。不畏天變。以滋長人君之逸志者。小人也。公私邪正相反。每每如此。　　皇上天亶聰明。勤學念典。孰賢孰否。自難逃　　聖明洞鑒之中。第恐　　一人之心思。而揣摩者眾。　　一人之耳目。而混淆者多。幾微莫辨。情偽滋紛。愛憎稍涉於偏私。取舍將虞其失當。此知人則哲。惟帝其難。大禹所以致歎也。今欲求知人之道。豈有他術哉。亦惟　　皇上好學之心。勤求不怠使　　聖智益明。　　聖德益固耳。宋臣程顥云。古之人君必有訓誦箴諫之臣。惟命老成賢儒。俾日親便座。相與講論道義以輔聖。德又擇天下賢俊。使得陪侍法從。朝夕延見。開陳善道。講磨治體。以廣聞聽。我　朝康熙年間。熊賜履上　　　聖祖仁皇帝疏。謂大學衍義一書。為君師天下者之律令格例。伏願延訪真儒講求研究。務盡其理。於是考之以六經之文。參之以歷代之蹟。實體諸躬。默念諸衷。以為敷政出治之本。若夫左右近習。必慎其選。虎賁綴衣。亦擇其人。非聖之書。屏而弗讀。無益之事。戒而弗為。內而深宮燕閒之間。外而大廷廣眾之地。微而起居言動之恆。凡所以維持此身者。無弗備。防閑此心者。無弗周。則君志清明。君身強固矣。臣以為二臣所言。誠人君修養身心之益。用人行政之原也。天下治亂繫宰相。君德成就責經筵。惟君德成就而後輔弼得其人。輔弼得人而後天下治。然則開講幄以　　宸修。致治要圖莫急於此矣。臣學識譾陋。無以仰承　　德意。謹就管見所及。冒昧以陳。伏祈　　皇上採擇。不勝悚惶之至。謹　奏。_
應詔陳言疏|曾國藩|HCJSWXB_RAO_1881|卷十三治體七用人|奏為應　　詔陳言事。二月初八日奉　　皇上諭。令九卿科道。有言事之責者。于用人行政。一切事宜皆得據實直陳。封章密　奏。仰見　　聖德謙沖。孜孜求治。臣竊維用人行政二者。自昔相提并論。獨至我　朝則凡百庶政皆已著有　　成憲。既備既詳。未可輕議。今日所當講求者。惟在用人一端耳。古今人才不乏。欲作育而激揚之。端賴我　　皇上之妙用。大抵有轉移之道。有培養之方。有考察之法。三者不可廢一。為我　　皇上陳之。所謂轉移之道何也。我　朝　　列聖為政。大抵因時俗之過。而矯之使就于中。順治之時。瘡痍初復。民志未定。故聖祖繼之以寬。康熙之末。久安而吏弛。刑措而民偷。故　　世宗救之以嚴。乾隆嘉慶之際。人尚才華。士騖高遠。故　　大行皇帝歛之以靜鎮。以變其浮誇之習。一時人才循循規矩準繩之中。無有敢才智自雄。鋒芒自逞者。然而有守者多。而有猷有為者漸覺其少。大率以畏葸為慎。以柔靡為恭。以臣觀之。京官之辦事。通病有二。曰退縮。曰瑣屑。外官之辦事。通病曰敷衍。曰顢頇。退縮者同官互推。不肯任怨。動?請　　旨。不肯任咎是也。瑣屑者利析錙銖。不顧大體。察及秋毫。不見輿薪是也。敷衍者。裝頭?面。但計目前剜肉補瘡。不顧明日是也。顢頇者。外面全完。而中已潰爛。章奏粉?。而語無歸宿是也。有此四者。故習相沿。但求苟安無過。不求振作有為。將來一有艱鉅。　國家必有乏才之患。我　　大行皇帝深知此中之消息。故亟思得一有用之才。以挽?風。去年京察人員。數年之內。擢臬司者三人。擢藩司者一人。?亦欲破格超遷。整頓積弱之習也。無如風會所趨。勢難驟變。今若遽求振作之才。又恐躁進者因而倖進。轉不足以收實效。臣愚以為使有用之才。不出範圍之中。莫若使之從事于學術。漢臣諸葛亮曰。才須學。學須靜。?至論也。然欲人才皆知好學。又必自我　　皇上以身作則。乃能操轉移風化之本。臣考　　聖祖仁皇帝。登極之後勤學好問。儒臣逐日進講。寒暑不輟。　　萬壽聖節。不許間斷。三藩用兵。亦不停止　　召見。廷臣?與之往復討論。故當時人才濟濟。好學者多。至康熙末年。博學偉才大半皆　　聖祖教諭而成就之。今　　皇上春秋鼎盛。正與　　聖祖講學之年相似。臣之愚見。欲請俟二十七月後。舉行逐日進講之例。四海傳播。人人嚮風。　　召見臣工。與之從容講論。見無才者則勗之以學。以痛懲模棱罷?之習。見有才者則愈勗之以學。以化其剛愎刻薄之偏。十年以後。人才必大有起色。　一人典學於宮中。?英鼓舞于天下。其幾在此。其效在彼。康熙年間之往事。昭昭可觀也。以今日之委靡因循。而期之以振作。又慮他日之更張僨事。而澤之以詩書。但期默運而潛移。不肯矯枉而過正。蓋轉移之道。其略如此。__所謂培養之方何也。凡人才未登仕版者。姑不具論。其已登仕版者。如內閣六部翰林院。最為會萃之地。將來內而卿相。外而督撫。大約不出此八衙門。此八衙門者。人才數千。我　　皇上不能一一周知也。培養之權。不得不責成于堂官。所謂培養者約有數端。曰教誨。曰甄別。曰保舉。曰超擢。堂官之于司員。一言嘉獎。則感而圖功。片語責懲。則畏而改過。此教誨之不可緩也。榛?不除則蘭蕙減色。害馬不去。則騏驥短氣。此甄別之不可緩也。嘉慶四年十八年兩次令部院各保司員。此保舉之成案也。雍正年間。甘汝來以主事而賞人參。放知府。嘉慶年間。黃鉞以主事而充翰林。入　　南齋。此超擢之成案也。?嘗論之。人才譬之禾稼。堂官之教誨。猶種植耘耔也。甄別則去其稂莠也。保舉則猶灌溉也。　　皇上超擢。譬之甘雨時降。苗興勃然也。堂官常常到署。猶農夫日日田間。乃能熟悉穡事也。今各衙門堂官多　　內廷行走之員。或累月不克到署。與司員恒不相習。自掌印主稿數人而外。大半不能識面。譬之禾苗稂。莠。聽其同生同落于田疇之中。而農夫不問。教誨之法無聞。甄別之例亦廢。近奉　　明詔保舉。又但及外官而不及京秩。培養之道。不尚有未盡者哉。自頃歲以來。六部人數日多。或二十年不得補缺。或終身不得主稿。內閣翰林院員。數亦三倍于前。往往十年不得一差。不遷一秩。固已英才摧挫矣。而堂官又多在　　內廷。終歲不獲一見。如吏部六堂　　內廷四人。禮部六堂　　內廷四人。戶部六堂。皆直　　內廷。翰林兩掌院皆直　　內廷。在諸臣隨侍　　御園。本難分身入署。而又或兼攝兩部。或管理數處。為司員者。畫稿則匆匆一面。稟事則寥寥數語。縱使才德俱優。曾不能邀堂官之一顧。又焉能達　天子之知哉。以若干之人才近在眼前。不能加意培養。甚可惜也。臣之愚見。欲請　　皇上稍為酌量。每部有三四堂不入直　　內廷者。令其日日到署。以與司員相砥礪。翰林掌院亦須有不直　　內廷者。令其與編檢相濡染。務使屬官之性情心術。長官一一周知。　　皇上不時詢問。某也才。某也直。某也小知。某也大受。不特屬官之優劣粲然畢呈。即長官之淺深。亦可互見旁考參稽。而八衙門之人才。同往來于　　聖主之胸中。彼司員但令姓名達于　　九重。不必陞官遷秩。而已感激無地矣。然後保舉之法甄別之例次第舉行乎舊章。　　皇上偶有超擢。則楩楠一升。而草木之精神皆振。?培養之方。其略如此。__所謂考察之法何也。古者詢事考言二者兼重。近來各衙門辦事。小者循例。大者請　　旨。本無才猷之可見。則莫若于言考之。而　　召對陳言。　　天威咫尺。又不宜喋喋便?。則莫若于奏摺考之矣。　國家定例。內而九卿科道。外而督撫藩臬。皆有言事之責。各省道員不許專摺謝　　恩。而許專摺言事。乃十餘年　間。九卿無一人陳時政之得失。司道無一摺言地方之利病者。相率緘默。一時之風氣。亦有不解其所以然者。科道間有奏疏。而從無一言及　　主德之隆替。無一摺彈大臣之過失者。豈君為堯舜之君。臣皆稷契之臣乎。臣　考本朝以來。匡言　　主德者。孫嘉淦以自是規　　高宗。袁銑以寡慾規　　大行皇帝。皆蒙　　優旨嘉納。至今傳為美談。紏彈大臣者如李之芳參劾魏裔介。彭鵬參劾李光地。厥後四人。皆為名臣。亦至今傳為美談。自古直言不諱。未有盛于我　朝者也。今　　皇上御極之初。又　　特詔求言。而　褒答倭仁之諭。臣讀之至抃舞感泣。此誠大平之象。然臣猶為過慮者。誠見我　　皇上求言甚切。恐諸臣紛紛入奏。或者條陳庶政。頗多雷同之語。不免久而生厭。彈劾大臣。懼長攻訐之風。又不免久而生厭。臣之愚見。願　　皇上堅持聖意。借奏摺為考核人才之地永不生厭斁之心。涉於雷同者。不必交議而已。過于攻訐者。不必發抄而已。此外但見其有益。初不見其有損。人情狃于故常。大抵多所顧忌。如　　主德之隆替。大臣之過失。非　　皇上再三誘之使言。誰肯輕冒不韙。如藩臬之奏事。道員之具摺。雖有定例。久不遵行。非　　皇上再三䲢之使言。又誰肯立異以犯督撫之怒哉。臣亦知內外大小?言並進。即浮偽之人不能不雜出其中。然無本之言其術可以一售。而不可以再試　朗鑑高懸。豈能終遁。方今考九卿之賢否。但憑　　召見之應對。考科道之賢否。但憑三年之京察。考司道之賢否。但憑督撫之考語。若使人人建言。參互質證。豈不更為核實乎。臣所謂考察之法。大略如此。三者相需為用。並行不悖。臣本愚陋頃。以議禮一疏。荷蒙　　皇上天語褒。嘉。感激思所以報。但恨識見淺薄。無補萬一。伏求　　皇上憐其愚誠。俯賜　　訓示。幸甚。謹　奏。_
擇吏|王柏心|HCJSWXB_RAO_1881|卷十三治體七用人|自古世雖極治。奸民之輕險者不能絕也。小則?暴劫奪。觸法扺禁。大則竊鑄鬻鹽。吏人莫敢誰何。又其甚者。倡邪術。誘愚民。譬虺蛇荓蜂。無時而忘毒螫。其所?伏。大抵山谷峻僻。及緣邊州邑。所恃乎遏奸於未萌。銷患於未形者。在良吏而已。凡此州邑。其擇吏視他邑宜尤重。其良吏之被薦擢。視他邑宜最先。而世之從政者。往往反此。謂地僻則政簡。壤狹則功寡。不足容才吏。唯初從政。或左遷。及疲老者。始往視事。報最不得預祿。入不能以自給。官其地者。與謫斥同。強者則以為大吏且棄我。脩廉潔。勤吏事。終無由上聞也。行吾掊克而已。弱者即不敢肆為朘削。然民之疾苦不聞。山川阨塞險易之塗不知。戚戚焉以不得去此為憂。何暇治詭隨。擊強禦。懷遠大之謀哉。夫民也以僻遠之故。累數十百年。不見賢長吏。繇是黠桀不逞者。無所顧忌。從而侵暴之。又從而步网之。乃始囂然弗靜也。?有水旱之菑。乘間竊發。旁都邑不得高枕。而執政者慮不至此。何其智乃居曲突徙薪下也。始也慎簡司牧。不過一指撝之勞。繼也徵師縻餉。或窮歲月未能定。無乃好難而惡易也乎。且僻遠之於近邑。猶四肢之於心腹也。今有人於手足。則任其拘攣?盩。而惟心腹之是治。豈得謂善養生者哉。誠令巖疆邊邑之吏。皆擇其簡重有方略者。寬而不弛。嚴而不殘。明而不苛。安善良。紏豪強。聯什伍。禁游惰。廣德惠以招徠之。察荒歉以綏輯之。操縱設施。視便宜所在。試之三年有異績。則居課最之先。或就加推擢。或移治繁劇。一切比近邑令長為優。如此則所選得人。爭自奮勵。不期而邊僻州邑大治。邊僻州邑治。而近邑莫不治。斯誠遏奸之上策。銷患之良圖也。夫龔遂治渤海。李固?泰山。當桴鼓倉皇。猶能布威信。折衝千里。皆良吏已然之效也。而況使遏之於未萌。銷之於未形者哉。_
敬陳聖德三端預防流弊|曾國藩|HCJSWXB_RAO_1881|卷十三治體七用人|奏為敬陳　　聖德仰　　高深事。臣聞美德所在。常有一近似者為之淆。辨之不早。則流弊不可勝防。故孔門之告大言。必嚴去其六蔽。臣竊觀　　皇上生安之美德。約有三端。而三者之近似。亦各有其流弊。不可不預防其漸。請為我　　皇上陳之。臣每於祭祀侍儀之頃。仰瞻　　皇上對越肅雍。跬步必謹。而尋常?事亦推求精到。此敬慎之美德也。而辨之不早。其流弊為瑣碎。是不可不預。防人臣事君禮儀固貴周詳。然苟非朝祭大典。難保一無疏失。自去歲以來。步趨失檢。廣林以小節被參。道旁叩頭。福濟麟魁以小節被參。　內廷接　　駕。明訓以微儀獲咎。都統暫署。惠豐以微儀獲咎。在　　皇上僅予譴罰。初無苛責之意。特恐臣下?會風旨。或謹於小而反忽於大。且有謹其所不必謹者。行禮有儀注。古今通用之字也。近來避　　皇上之嫌名。乃改為行禮禮節。朔望常服。既經臣部奏定矣。而去冬忽改為貂褂。　御門常服挂珠。既經臣部奏定矣。而初次忽改為補褂。以此等為尊　　君。皆於小者謹其所不必謹。則於國家之大計。必有疏漏而不暇深求者矣。夫所謂國家之大計果安在哉。即如廣西一事。其大者在位置人才。其次在審度地利。又其次在慎重軍需。今發往廣西人員不為不多。而位置之際未盡妥善。姚瑩年近七十。曾立勳名。宜稍加以威望。令其參幕府。若泛泛差遣委用。則不能收其全力。嚴正基辦理糧臺。而位卑則難資彈壓。權分則易致牽掣。夫知之而不用。與不知同。用之而不盡。與不用同。諸將既多。亦宜分為三路。各有專責。中路專辨武宣大股。西路分辦泗鎮。南太。東路分辦七府一州。至於地利之說。則　　欽差大臣宜駐劄橫州。乃可以策應三路。糧臺宜專設梧州。銀米由湖南往者。暫屯桂林。以次而輸於梧。由廣東往者暫屯肇慶。以次而輸於梧。則四方便於支應。而寇盜不能?掠。今軍興一載。外間既未呈進地圖。規畫全勢。而　內府有康熙輿圖。乾隆輿圖。亦未聞樞臣請出。與　　皇上熟視審計。至于軍需之說。則捐輸之局。萬不可開於兩粵。捐生皆從軍之人。捐資皆借?之項。展轉挪移。仍於糧臺乎取之。此三者皆就廣西而言今日之大計也。即使廣西無事。而凡為臣子者。亦皆宜留心人材。亦皆宜講求地利。亦皆宜籌畫　國計。圖其遠大。即不妨略其細微。漢之陳平。高祖不問以決獄。唐之房杜。太宗惟責以求賢。誠使我　　皇上豁達遠觀。罔苛細節。則為大臣者。不敢以小廉曲謹自恃。不敢以尋行數墨自取竭?。必且穆然深思。求所以宏濟於艱難者。臣所謂防瑣碎之風。其道如此。__又聞　　皇上萬幾之暇頤情典籍。游藝之末。亦法前賢。此好古之美德也。而辨之不早。其流弊徒尚文飾。亦不可不預防。自去歲求言以來。豈無一二嘉謨至計。究其歸宿。大抵皆以無庸議三字了之。間有特被　獎許者。　　手詔以倭仁。未幾而疏之萬里之外。　　優旨以答蘇廷魁。未幾而斥為亂道之流。是鮮察言之實意。徒飾納諫之虛文。自道光中葉以來。朝士風氣。專尚浮華。小楷則工益求工。試律則巧益求巧。翰詹最優之途。莫如　兩書房行走。而保薦之時。但取工於小楷者。閣部最優之途。莫如軍機處行走。而保送之時。但取工於小楷者。?文取士大典也。而考差者。亦但論小楷試律。而不復計文義之淺深。故臣常謂欲人才振興。必使士大夫考有來之成敗。討　國朝之掌故。而力杜小楷試律工巧之風。乃可以崇實而黜浮。去歲奏開日講。意以人臣陳說古今於黼座之前。必不敢不研求實學。蓋為此也。今　　皇上於軍務倥傯之際。仍舉斯典。正與康熙年三藩時相同。然非從容　　召見。令其反覆辨說。恐亦徒飾虛文。而無以考核人才。目前之時務雖不可妄議。　本朝之成憲。獨不可稱述乎。　　皇上於外官來京。屢次　　召見。詳加考核。今日之翰詹。即異日之督撫司道也。甫脫乎小楷試律之間。即與以兵刑錢穀之任。又豈可但觀其舉止便捷。語言圓妙。而不深究其真學真識乎。前者臣工奏請刊布　　御製詩文集。業蒙　　允許。臣考　　高宗文集刊布之年　　聖壽已二十有六。　　　列聖文集刊布之年。皆在三十四十以後。　　皇上春秋鼎盛。若稍遲數年。再行刊刻。亦足以昭　　聖度之謙沖。且明示天下以敦崇實政不尚虛文之意。風聲所被。必有樸學興起。為　國家任棟梁之重臣。所謂杜文飾之風其道如此。臣又聞　　皇上娛神淡遠。恭己自怡。曠然若有天下而不與焉者。此廣大之美德也。然辨之不精。亦恐厭薄恒俗而長驕矜之氣。尤不可以不防。去歲求言之　　詔。本以用人與行政并舉。乃近來兩次　　諭旨。皆曰黜陟大權朕自持之。在　　皇上之意以為中無?毫之私。則一章一服。皆若奉天以命德。初非自執己見。豈容臣下更參末議。而不知天視自民視。天聽自民聽。　國家設立科道。正民視民聽之所寄也。　　皇上偶舉一人。軍機大臣以為當。左右皆曰賢未可也。臣等九卿以為當。諸大夫皆曰賢未可也。必科道百僚以為當。然後為國人皆曰賢。黜陟者。　　天子一人持之。是非者。　　天子與普天下人共之。　　宸衷無纖毫之私。可以謂之公。未可謂之明也。必國人皆曰賢。乃合天下之明以為明矣。古今人情不甚相遠。大率戇直者少。緘默者多。　　皇上再三誘之使言。尚且顧忌濡忍。不敢輕發。苟見　　皇上一言拒之。誰復肯干犯　　天威。如禧恩曹履泰前聞物議紛紛。久之竟寂無彈章。安知非畏雷霆之威。而莫敢先發以取罪哉。自古之重直臣。非特使彼成名而已。蓋將借其藥石。以折人主驕侈之萌。培其風骨。養其威稜。以備有事折衝之用。所謂疾風知勁草也。若不取此等。則必專取一種諧媚?熟之人。料其斷不敢出一言。以逆耳而拂心。而稍有鋒鋩者。必盡挫其勁節。而銷鑠其剛氣。一旦有事。則滿庭皆疲苶沓泄。相與袖手。一籌莫展而後已。今日　　皇上之所以使賽尚阿視師者。豈不知千金之弩。輕於一發哉。蓋亦見在廷(他)無可恃之人也。夫平日不儲剛正之士以培其風骨。而養其威稜。臨事安所得人才而用之哉。目今軍務警報運籌於　　一人。取決於俄頃。　　皇上獨任其勞。而臣等莫分其憂。使廣西而不遽平。固中外所同慮也。然使廣西遽平。而　　皇上意中。或遂謂天下無難辦之事。眼前無助我之人。此則一念驕矜之萌。尤微臣區區所大懼也。昔禹戒舜。曰無若丹朱傲。周公戒成王。曰無若殷王受之迷亂。舜與成王何至如此。誠恐一念自矜。則直言日覺其可憎。?諛日覺其可親。流弊將靡所底止。臣之過慮。實類乎此。此三者辨之於早。袛在幾微之間。若待其弊既成而後挽之。則難為力矣。臣謬玷卿陪。幸逢　　聖明在上。何忍不竭愚忱。以仰裨萬一。雖言之無當。然不敢激切以沽直聲。亦不敢唯阿以取容悅。夫惟　　聖慈垂鑒。謹　　奏。_
致兩司書|胡林翼|HCJSWXB_RAO_1881|卷十三治體七用人|宜昌以陳守洪鐘委署為是。安常處順。循分供職。必可不負也。佐雜必不能不循資格。不循資格。則司中吏胥。高下其手。而撞騙萬端。司中於循資序補挨委之餘。只須訪拔其聲名之尤美。參劾其貪鄙之大甚者。便可整飭。惟州縣有民社之寄。斷不可僅守資格。要缺必須遴員。差委例得酌量。如謂林翼等有私。林翼願執其咎而不敢辭。林翼昔年從政。見天下之督撫藩臬。一差一缺。無一不照例而行。即無一不挾私以徇。且瘠苦煩難。人之所棄者。則尚有輪補輪委之人。而肥美滑甘。則皆捷足者所得。懸一例而預謀於例先。更變一說以圓通於例外。例實足以快其私。而不足以杜一切之弊也。蓋輪補酌補。輪委酌委。本有兩端之可趨可避。而顛倒之心。上下之手。則仍在督撫藩臬耳。昔在黔湘。見藩臬某某。開口便言例。如某公在湖南。無一事不照例。實則無一事真照例。凡京官有所囑託。或吏有所賄求。如鼓荅桴。其應如響。京信朝至。司牌夕懸。苞苴夜行。委札晨發。甚有不出省門。而獲盜十名。或數十名。專意請託。而記功十次。且數十次者矣。故曰循例乃適足以快其私。故林翼願破格而以一人執其咎也。_
致官秀峰揆帥書|胡林翼|HCJSWXB_RAO_1881|卷十三治體七用人|連日心憂賊之入蜀。日夜不安。旁皇無措。賊前已分枝竄寶慶武岡矣。近乃舍祁陽。而以大股盡竄邵陽新化及武岡。其分陷廣東州縣者。又必陸續而來。既以綴永衡之追師。使湘人疑畏。而不得并力於寶武。計亦狡矣。查資水發原於武岡。夏漲可由安化益陽。分犯岳常灃。則皆舟楫萃薈之所。又聞賊蹤已至洪江。則踞沅水之上流。河滸船料。堆積如山。賊得辰州常德。必造船?以瞰洞庭。而洞庭之險必失。然此猶近患也。且料賊勢必不如此。即如此。以湖北湖南之力。尚可掃除一二。即不然。禁遏之使不能束下。其禍亦輕也。愚見賊必以一二枝犯常德澧州施南以窺夔。以三四枝入辰州北河。分出永順以窺酉陽秀山而入涪州。則大江之險必失。大江之險失。則湖北必無安枕之日。此乃異常之大變。賊計果逞。必於近一年內閉關不出。自謀巢穴。一年之後。乃圖四逞。十年二十年之內。鄂不得安。而關中亦必危矣。古今謀吳楚必爭上游。蓋取高屋建瓴之勢。千里江陵。一日可至。如王濬楊素之造舟於蜀是也。又如秦之破楚。必先取巴蜀方舟而下。以出扞關是也。賊之志在此。鄂之所患亦獨此為大耳。湖南之辰永等府。前面亦無攔阻。後路追。是送賊入蜀也。南撫固無此意。而將帥之力不能戰者。必且以入蜀為幸事。謂不欲以鄰國為壑。特大言耳。中堂昨日賜函。欲以水師守三峽之險。此湖北切要之大政。亦老成忠藎之遠謀。惟水師守險。自上剿下。則事半而功倍。自下防上。則勢逆而力勞。何也。盛漲之時。水師泊於依岸之處。而中流仍不可制。蜀中產大木。設以巨筏橫撞。火船載薪。乘風浪夏漲以圖我。則固可危。又兩岸須陸師。乃有依賴之勢。楚師守水。安得同心協力之蜀師以保陸路。又遣將出境。譬如遣女歸人。其家自有翁姑。不能事事歸我主張。設遇不知兵情之主師。則調撥乖方。如安徽焦湖之失。?寇兵而張賊勢。均係可慮之事也。且縱能守於一時。不能保日久之不懈。即使賊不入鄂。不能使其不害蜀與秦。?賊入蜀。則國家歲少二百萬之入款。而又歲增四百萬之出?。兵興已十年矣。何堪再煩　　聖主之焦念哉。即以鄂之一省而論。東防吳而西防蜀。分兵則兵力單。添兵則餉力絀。且蜀之鹽斤百貨釐稅。亦軍餉所關也。蜀之不利。鄂庸獨利乎。是必應代蜀為謀已無疑義矣。林翼之志如精衛。而愚如杞人。近日不寐。竊思一策。敢獻其愚。惟乞中堂採擇施行。__江西現無多賊。景德鎮不過萬人。攖堅壘而不出石逆之入蜀者。至少亦必十萬廿萬人。若請　朝命以李定泰守饒州。饒廷選守撫州。彭玉麟守九江。即異日金陵大股。因飢分竄上游。金陵兵多。尚可回剿。其禍猶小。湖南追兵入蜀。將無統一。湖南有鄰省遠隔。鞭長莫及之勢。蜀督有主客相形。呼應不靈之苦。查現在江西之兵。與湖南之兵。半係曾滌帥舊部。若密奏請　　旨。飭曾滌帥酌帶江西湖北湖南四川水陸精銳將備。由鄂馳入蜀中。限五十日可到。只須坐鎮夔州。而蜀中士風民風已隱然有鼓舞奮興之勢。蓋由鄂入夔。可繞在賊之前面。由湘入蜀。則反出於賊之後路矣。石逆頗避滌帥之兵。去年滌帥欲到浙江。而石逆入閩。滌帥欲指閩。而石逆入粵東。此亦有趨而避之之隱情矣。一也。滌帥創造水師。水師將備尤能得情。欲保蜀之不失。亦非於水師得人不可。二也。蜀中財賦可以自贍。以滌帥前?而兼總督。則士民輸將爭先恐後。不至即虞餉竭。致呼救於司農。以增　　主上之憂。三也。滌帥忠實。久在　　聖明賞鑒之中。其事上信友全憑一誠。即如中堂推赤心相待。滌帥之感激非常。并無絲毫意氣。可見其必能成功。且此奏為大局起見。　中朝必見採納。四也。四川新督外強中乾。色厲內荏。於軍務尤不相宜。其調蜀而又來京者。嫌於?夷之欲撤其人。而實則知其不可用也。且　　聖意必不令?蜀。前次派?粵東。雅步從容。無心　國事。此番到蜀。貽害必多。有公署任。水陸軍務亦不相合。必與外省情形。格關不通。以滌帥督師。則石逆必不能逞志。保全大局。五也。金陵之賊。必可漸飢。皖北之賊。鄂人任之。惟捻匪之禍甚大。招降之禍。必有奇變。滌帥欲請馬隊。意固注於兩淮。然兩淮之勢。尚不如長江勢力之大。且　中朝尚有人能剿此賊。西蜀之富。五倍於兩淮。十倍於江西。二十倍於湖北。失蜀則急切無人能了此賊。　中朝亦未必即動禁旅。是失蜀則禍大。保蜀則福大。六也。滌帥若得蜀中。兼署總督軍務緊急。必能不請外餉。軍務平定。必能每歲協濟京餉二百餘萬。此可於奏中切實聲明。必能保其不誤。七也。以人事　　君。大德也。保誠篤之臣。為　國家之益大功也。薦賢不必受賞。隱德必及子孫。八也。惟是正摺中或用三銜雙銜。專銜夾片。或用清字專銜。另摺以實情密陳。力請代辦總督。并申明該侍郎本年五月。現已服滿。且須聲明必有地方之責。則餉糈不匱。州縣聽令。乃於軍務有益。中堂為　國宰輔。為柱石臣。此等大政。非中堂不能進言。林翼幼年。即見外省督撫惟陶文毅林文忠與祁竹軒盧厚山先生之心術德量。與中堂心術德量同。又林翼幼年。因見陶文毅請其密保林文忠伊莘農先生作兩江替人。文毅深以為然。事關大局安危。及早補救。實有大功於　國家。即一時未蒙採納。亦不失為忠愛之言。如竟　　俞允。則舉一人而一省受福。天下受福矣。或疑賊必全竄江西。江西必不支。夫江西不支無礙於鄂。亦無礙於天下。四川不支則楚與秦均不安矣。兩利兩害。擇其輕重。惟中堂密酌。林翼人微言輕。而救蜀救鄂。舍此則必無良法。如蒙採納一二。即密傅澹村蕙生。及同城大員。公同密商擬稿。須囑之蕙生。精心結撰。將利害得失之故。明白曉暢。尤以必得總督為要著。切囑其勿草草也。專此密陳。敬請採擇酌度。_
記蠍|管同|HCJSWXB_RAO_1881|卷十三治體七用人|管子客商邱。見逆旅童子有蓄蠍為戲者。問其術。曰。吾捕得去其尾。故彼莫予毒。而供吾玩弄耳。索觀之。其?中蓄蠍十數。皆甚馴。投以食則競集。撩之以指。駭然紛起竄。觀其態。若甚畏人者然。於是童子大樂。笑呼持去。客謂管子曰。得是術也。可以御惡人矣。夫蠍之毒在其尾。去而蓄之。彼且仰食於人。為人所戲弄。夫天下之惡人。虺蜴其心。豹狼其性。為毒豈非是蠍比哉。然其人固有異眾之才。能濟其凶而為惡。為君相者。若能制其毒而用其才。彼且畏服以供吾驅使。而其惡何由更肆乎。昔者孔明之於魏延。高歡之於侯景。二子皆英雄得是道矣。若他人則不然。慮惡人之難御。所用皆庸?易制之徒。國無異才。事或非常。則莫知所措。此其智不且出童子下耶。管子曰子言誠辨。然吾聞諸土人曰。蠍之去尾者。更生則雙鉤。其毒不可療。是童子亦幸而未遭是耳。夫惡人者久制於人無所致毒。苟再發焉。其勢將不可復制。魏延服孔明而反楊儀。侯景畏高歡而弒梁武。世有孔明高歡之智則可。不然。則楊儀梁武。抑可深戒矣。堯舜之世。放殛四凶。皆屏棄遠方。終身不齒。彼四子者。豈獨無異才哉。吾竊以為英雄所見。不逮聖人也。遂書其言以為用人者鑒。_
變通?避以重倫紀疏同治十二年|王文韶|HCJSWXB_RAO_1881|卷十三治體七用人|為外官?避章程。于祖孫父子一條。未盡允當。擬請酌量變通。以重倫紀。恭摺仰祈　　聖鑒事。竊查吏部奏定?避章程內開祖孫父子。自道府以至佐雜。各省現任。及候補試用各員如非同官。令官小者?避。係同官則祖孫父子名分攸關。無論補缺到省先後。應令其子其孫?避等因。歷經遵辦在案。臣嘗詳思其義。竊有未妥。夫所謂名分攸關者誠以父不可避子。祖不可避孫。倫紀至重。初不繫乎官之同異也。今同官者。既以名分攸關。而不論其先後之次。不同官者。又若名分可略。而但計其大小之殊。是子孫以貴而加於祖父。祖父以賤而屈于子孫。苟為孝子慈孫。必將憱然有所不忍。即臣等忝膺疆寄。遇有此等案件。往往不無動于中。在部臣定章之始。亦謂內則父子。外則君臣。在家則以父為尊。在　朝則以　　君為重。　國家設官。大小自有定分。不得盡以父子之恩。掩君臣之義也。臣兼權輕重。而量議其變通。凡各省督撫藩臬以及　　特旨簡放之道府大員。　朝廷擇人而任。　　簡拔斷自　　宸衷。人臣無所究心于其間。若此者以　　君命為重。應尊照章程。令其祖其父之官小者?避。至道府以下銓選為缺。並隨時揀發分發。從前指省留省各員。按班固有定章。而授職非由　　特簡。若此者以天倫為重。應准於赴部註冊之日。自行陳明。無論官階大小。概令其子孫?避。似此酌量變通。凡為人臣為人子者。庶幾理得心安。于　　君親之間。兩無遺憾。臣愚昧之見。是否有當。伏乞　　聖鑒訓示施行。_
遵旨陳言疏|謝濟世|HCJSWXB_RAO_1881|卷十三治體七用人|奏為遵　　旨陳言事。去年秋　　詔求直言。其時臺臣某。曾有條陳。　　皇上褒獎之。擢用之。而未盡施行之。夫人臣之進言也。望其行也。若不獲施行。而徒蒙獎用。當之者已愧無功而受賞。效之者不免干進以沽名。此臣所以不復有言也。然此半年以來。非無可言之事。而無進言之人。　　皇上見無進言之人。安知不信以為無可言之事。此臣所以終不能已於言也。臣今所言者有二。一曰去邪勿疑。一曰出令勿貳。去邪勿疑。臣已言之矣。其所指名有罪復用之人。如程元章。哈元生者。輿論猶有恕詞。至於隆昇。國人皆曰不可。而未見罷斥。不惟不罷斥隆昇而已。近來如隆昇者頗多。即如王士俊。以加賦為墾荒。肆毒中州。流毒天下。又請為田文鏡立賢良祠。　　皇上既深惡之。調回之矣。而仍用之。未幾逮勘之矣。而又赦之。赦之足矣。乃者　清問又及之。議者以為將來不藩司。必臬司。夫藩臬總理一省之錢穀刑名。有黜陟之權。表率之責。豈辜恩負罪之督撫所能勝任乎。昔者舜受堯禪。五臣未舉。四凶先誅。今以　先朝柄用之故。委曲姑容。欲使共工驩?。洗心革面。甚非黜幽熙績之道也。易言渙汗。禮稱綸綍。信而已矣。今則元年之　綸音。二年即有廢格。或改易者。官員在任守制。已奉　　特諭停止。而近日督撫。又漸次請行。天下之大。何患無才。陞任之缺。其人易得。獨離任之缺。其人偏難得乎。借曰難得。設其人身故。將其缺永懸乎。缺有衝繁疲難。始而四者得請。既而三者亦得請。久之則一二者亦得請矣。記曰金革之事無辟。又曰君子不奪人之親。如今天下雖乏才。安用此貪祿忘親者為哉。監生准入?。不准考職。此去年　　特諭九卿翰詹科道議准者。所以永停捐官之例也。　　世宗升祔。恩詔內又有監生仍准每年考職一款。夫職銜者。銓選之階也。考職者。入仕之門也。既准捐監。又准考職者。復開捐例之張本也。即止給虛銜。不准實授。而後命與前命相違。揆諸渙汗綸綍之義。亦不宜如此。臣聞殺三宥三。雖盛德之事。不退不遠。亦大學所譏。?世間君子少。而小人多。已敗露者。不行放流。則未敗露者。益無忌憚。若又發號施令。小人得以搖奪。君子無所適從。國事未有不隳者也。臣?以蠢狂。自干罪戾。出塞萬里。荷戈九年。幸蒙　　賜還。復得原職。豈敢復恣其狂悖。觸犯　　宸嚴。因遵　　旨陳言。知　　聖慈必不加罪。故效其愚忠如此。伏唯　　採納焉。_
勸誡委員四條向無額缺現有職事之員皆歸此類|曾國藩|HCJSWXB_RAO_1881|卷十九吏政五考察|　　　一曰習勤勞以盡職__觀於田父農夫。終歲勤勞。而少疾病。則知勞者所以養身也。觀於舜禹周公。終身憂勞。而享壽考。則知勞者所以養心也。大抵勤則難朽。逸則易壞。凡物皆然。勤之道有五。一曰身勤。險遠之路。身往驗之。艱苦之境。身親嘗之。二曰眼勤。遇一人必詳細察看。接一文必反覆審閱。三曰手勤。易棄之物。隨手收拾。易忘之事。隨筆記載。四曰口勤。待同寮則互相規勸。待下屬則再三訓導。五曰心勤。精誠所至。金石亦開。苦思所積。鬼神亦通。五者皆到。無不盡之職。__　　　二曰崇儉約以養廉__昔年州縣佐雜。在省當差。并無薪水銀兩。今則月支數十金。而猶嫌其少。昔年舉貢生員。在外坐館。不過每月數金。今則增至一兩倍。而猶嫌其少。此所謂不知足也。欲學廉介必先知足。觀於各處難民?地餓莩。則吾輩之安居衣食。已屬至幸。尚何奢望哉。尚何暴殄哉。不特當廉於取利。并當廉於取名。毋貪保舉。毋好虛譽。事事知足。人人守約。則氣運可挽回矣。__　　　三曰勤學問以廣才__今世萬事紛紜。要之不外四端。曰軍事。曰吏事。曰餉事。曰文事而已。凡來此者。於此四端之中各宜精習一事。習軍事。則講究戰攻防守。地勢賊情等件。習吏事。則講究撫字催科。聽訟勸農等件。習餉事。則講究丁漕釐捐。開源節流等件。習文事。則講究奏疏條教公牘書函等件。講究之法不外學問二字。學於古則多看書籍。學於今則多覓榜樣。問於當局。則知其甘苦。問於旁觀。則知其效驗。勤習不已。才自廣而不覺矣。__　　　四曰戒傲惰以正俗__余在軍日久。不識術數占驗。而頗能預知敗徵。大約將士有驕傲氣者必敗。有怠惰氣者必敗。不獨將士然也。凡委員有傲氣者亦必僨事。有惰氣者亦必獲咎。傲惰之所起者微。而積久遂成風俗。一人自是。將舉國予聖自雄矣。一人晏起。將舉國俾晝作夜矣。今與諸君約多做實事。少說大話。有勞不避。有功不矜。人人如此存心。則勛業自此出。風俗自此正。人材亦自此盛矣。_
四川吏治營務廢弛已極疏|駱秉章|HCJSWXB_RAO_1881|卷十九吏政五考察|竊維吏治之臧否、兵氣之強弱、即地方治亂所由分、土匪之興、必非一朝一夕之故、果使文武官員、俱能實心任事、一邑之內、情形自易周知、亂之方萌、一州縣了之而有餘、亂之初作、一營汛制之而亦無不足、故剿辨賊匪、為治標之計、而澄清吏治、整頓營務、實為治本之圖、臣聞四川官?、賄賂公行、已成積習、自前任學政何紹基奏參後、此風仍未少息、明目張、視肥瘠為重輕、挾制上司、毫無忌憚、如布政使祥奎之聲名狼籍、亦竟習慣不怪、視若故常、濡染既深、凡屬中材、皆將轉移於不覺、乃至督臣劾一貪鄙惡劣、為人控告之知府、而即被反噬、其平日之犯上無等、可想而知、夫大僚者、屬員之表率、守令者、百姓所依歸、各懷罔利之心、無復相維之誼、民何由而治、亂何由而不生耶、至四川兵勇、向稱勁旅、近則多以游民充數、甚且濫收嘓匪、兵賊不分、以致官兵舉動、計甫定而賊已詳知、而賊之跡、官兵轉毫無聞見、往往賊竄數日、尚茫然莫測其去向、一經遇賊前隊接仗、後隊已逃、坐使逆焰鴟張、幾成燎原之勢、蕭啟江入川後、屢次稟請與川兵分路剿辦、臣始以遠道赴援、不可自分主客、迨細加訪問、乃知金川屯練、曾為兵勇所誤、多所損傷、楚師察得其情、故不欲輕與之合、吏治如彼、營務如此、若不早加整飭、日復一日、更不知若何情形、臣奉　　命督辦軍務、本無察吏之責、第念戡亂必清其源、吏治不修、則亂源不塞、即使剿辦得手、仍慮旋滅旋生、可否　　?下署四川督臣確切查明、擇尤舉劾、以示勸懲、如能力改前非、幡然易轍、既往之事、自可不必苛求、嚴定考課之方、予以自新之路、或能挽回積獘、補救將來、其營伍事宜、疲敝已久、更張太驟、轉恐把持勾結、辦理為難、容臣入川後、留心察訪、與署督臣會商、分別賞罰、再當隨時奏明、臣負性迂直、蒙　　皇上高厚深恩、伏見　　聖主眷念蜀疆、時?宵旰、而該省吏治營務、積獘相沿、完善之區、豈堪任其敗壞、臣若知而不言、見好寅僚、何以上對　　君父、用是不揣冒昧、謹將訪聞大?情形據實瀝陳、伏乞　　聖鑒訓示、謹奏、_
培養人才摺|文海|HCJSWXB_RAO_1881|卷十九吏政五考察|竊維今日之時勢需才孔殷。而操用人之權者。每有乏才之嘆。推原其故。總由人心不正。風俗日漓。以中上之資。無由觀感奮興。日習於巧滑。而不足以任事。今欲人才繼起。惟有正人心厚風俗。以為培養人才之本。其所以正人心厚風俗者。約有數端。敬為我　　皇太后　皇上陳之。　一杜徇情。中外大臣。皆有以人事君之義。豈不知舉直錯枉。職所當為。乃往往為情面所關。私心頓起。或遷就於同寅。或迴護于權要。以致見賢不能即舉。見不賢不能即退。皆此瞻徇之一念有以誤之耳。然誤己即以誤人。有志之士。必懷不平。勢必甘為韜晦。無能之輩。因而趨附。反得以之濫[竽](竿)。驅人品於下流。莫此為甚。於人心風俗所關。豈淺鮮哉。相應請　旨飭下內而大小工臣。外而督撫司道。力杜徇情之習。一秉至公。庶人才日有起色矣。__一抑奔競。各部各省屬員過多。人浮於事。遇有差委。恐後爭先。為大吏者果能憑公選派。舍其短而用其長。練其才而成其德。孰不爭相砥礪。以邀有道之賞識乎。乃近來捷足者可以先登。夤緣者可以僥進。人心風俗。逼人至此。於此欲得真才。真才豈可得哉。宋程頤云。大賢居位。?不求人。而使人倒求己。是甚道理。又云。祇為有不求者不與。來求者與之。遂致人如此。審是則奔競之門。自大吏開之。相應請　旨飭下內外大臣。凡遇屬員之升遷調轉以及派委差使。如有當面干求及轉人囑託者。即擯斥不用。庶奔競之風可以永絕。而人才可以振興矣。__一勵廉恥。周禮曰。六事以廉為本。孟子曰恥之於人大矣。是廉?二字。所關於人心風俗。尤當亟亟講求也。向來京官不貴應酬。從不與該管上司送禮。近聞各部院司官頗有與長官送節壽禮者。不可不防其漸。外官節壽陋規。大半裁去。改為津貼辦公。立法極為美善。近聞各省於津貼辦公之外。復有巧取名目。不曰節壽。而無異於節壽者。殊堪痛恨。相應請　旨飭下部院大臣。如屬員饋送禮物。非親戚故舊向?來者。即指名參奏。各省督撫嚴查所屬。如奏明有津貼辦公再隱取節壽陋規者。亦指名參奏。庶廉?之道存。而純正之才著矣。以上三事。臣為正人心厚風俗以培養人才起見。伏乞　　皇太后　皇上聖鑒。謹奏。__　_
積穀練兵疏|徐申錫|HCJSWXB_RAO_1881|卷十九吏政五考察|近因天時亢旱。　　皇上詔求直言。申錫雖無言責。而世受　　國恩。難安緘默。不揣冒昧。敬獻芻蕘。以備採擇。伏思目前所最亟者。莫如積穀練兵二事。京師糧價日增。秋成已有不及播種之勢。以後更不堪設想。竊聞江浙諸省。尚屬豐稔。米石值銀不過二兩。與京中市價懸殊。擬請　　飭令該省督撫寬籌經費。採買糧食。由海運津。分撥京師及附近歉收之處平糶。以糶價之嬴餘。作為轉運諸費。自必有盈無絀。收回糶本。仍赴該省買運。源源接濟。該省及?近省分有應解京餉。並請買米解運。一面招商販運。准免關稅。以期踴躍。似此轉移補救。公帑既無所虧。民食亦不致乏。似屬兩便。京師勝旅。不下二十萬人。時勤訓練。固已精熟。然自咸豐年間。餉項未足。兵丁每多饑疲。　　皇上念其勞苦。加成給餉。而當此百物踴貴之時。各兵生計仍艱。竊謂兵之得力在精而不在多。擬請汰其羸弱。裁減額數。以所裁之餉。優給存兵。俾免私家之顧慮。得以盡力於行間。然後課其技能。申以紀律。仿明臣于謙團營之法。分班輪駐各門。以資保衛。一切訓練事宜。悉照戚繼光紀效新書練兵實紀中條目一一行之。不數月間。可收有勇知方之效。抑申錫更有請者。數月來雨澤未覃。每見濃雲密布。風?吹散。似為?下不能宣布　　德意。故示此象。竊謂設官本以養民。而今之州縣。惟事脧削。道府庇護屬員大吏。即欲整飭而耳目所限。未易周知。申錫前者家居十餘年。無歲不有蠲緩　　恩詔。乃從未見張貼謄黃。朦混徵收。侵蝕罔忌。自髮逆亂平以來。民生凋敝已極。迭荷　　高厚天恩。減免錢漕乃小民完納時。受累依然如昨。　朝廷有曠典。而遺黎不蒙其福。可勝痛恨。夫人品不一。各具天良。何至今而絕少奉公潔己者哉。推原其故。實官多之弊也。方今各省候補人員。動以千百計。得缺難期。淹滯歲月。一切日用應酬所費。積累日深。一旦得處脂膏之地。雖自好者亦不免以屢空之後。取償於民。而不肖者不待問矣。州縣之賢否。惟道府為近而易知。今之道府。大半由京職補放。而京官亦復太多。大率三十年始得外任。當其部院行走時。境況無不苦累。多有授徒自給者。身心既分。公事已虞曠廢。胥吏因而舞弊者有之。及其外轉。則不能不仰食於州縣。而?庇勢所不免矣。且守令必久於其任。方能周知地方利弊。從容展布。稽諸史冊。漢時循吏最多。實久任之效也。今乃以候補人多之故。上司憫其困守。從而調劑之。紛紛委署。不過一年。?復更易。彼此皆存五日京兆之見。自私自利。無復他圖。縱有心存利濟者。亦迫於時而不及為。有不隨時委靡哉。至實任之佐貳職等亦太多。即如申錫本籍平湖縣。方五十里之地。有官凡十餘人。其分防者尚有地方應辦公事。然非甚要之處。已屬可省。若同城之丞簿。坐糜廉俸。生事擾民而已。況多一官即多設胥役人等。若輩非魚肉百姓。更安所得食乎。擬請　　飭下廷臣會議。將候補人員酌留年久者差遣外。餘悉令其回籍。俟序補到班時。再行咨取。其實任者酌定年限章程。無故不准遷調。至佐雜等缺。有可刪者。悉行裁汰。將見仕路澄清。與民休息。太和可召。屢豐可卜矣。愚昧之見。不知當否。伏乞　　　皇太后　　皇上聖鑒。謹奏。_
請嚴責成州縣盡心民瘼摺|鄧慶麟|HCJSWXB_RAO_1881|卷十九吏政五考察|竊以拯救?黎必賴　　皇仁之布、而撫綏善政、尤在親民之官、查今年江皖一帶、蝗蝻?野、粵閩之地、水潦成災、至於山西山東河南陝西、亦皆歲逢荒歉、哀鴻滿地、待哺嗷嗷、室家之轉徙何堪、?害之流行殆?、實有目不忍睹、耳不忍聞者、雖朝廷痌?在抱、撥漕發帑、施賑捐租、凋敝餘生、莫不懽忻鼓舞、然計所費、已不下數千百萬、當此庫?支絀之時、恐歷火而或難為繼、是誠不可不為未雨之綢繆也、況臣聞各省秋旱無雨、凡宜麥之區多未播種、是以各處糧價日昂、諸物亦因而俱貴、此固亦時勢使然也、而臣愚以為如有愛民如子之官、猶可施補偏救弊之道、其道無他、惟有以實心行實政、惠而不費、教養兼施而已、近時各大吏、治術精明、操守廉潔者、頗不乏人、以故地方雖已疲敝、元氣尚未大壞、然大吏與民隔、利害未能周知、州縣與民親、休戚皆所親、故欲施教養、固民心、必自州縣始(始)、擬請　　旨飭令直省督撫府尹嚴責所屬州縣、盡心民瘼舉、凡宣講　　聖諭、編查保甲、振興文教、安輯流亡、義倉社倉、因地制宜、男耕婦織、隨在勸省、查挐徒棍、除暴實安良之源、崇尚節儉、去奢尤致富之本、以至於禁邪教、詰盜賊、嚴胥吏之舞文壞法、防衙?之緣事詐財、種種利於民者、皆審其時勢、察其緩急、次第行之、州縣奏其績、大吏考其成、其有德有才、辨有成效者、務令久於其任、擇優酌獎、以示鼓勵、其敷衍了事毫無實濟者、立即撤任、或置之彈章、懲一儆百、庶吏治蒸蒸日上、閭閻可實受其福矣、要之表正者影直、源潔者流清、大吏之董率有方、則州縣之奉行必力、州縣之奉行有法、則士民之感化愈深、教養備斯元氣復、民情安斯邦本固、將見祥和可召、災沴亦自此而消矣、臣為整吏治固民心施教養起見、是否有當、不勝待　命之至、_
敬陳利弊擬請變通疏|翟伯恆|HCJSWXB_RAO_1881|卷十二治體六治法下|為敬陳地方利弊。擬請酌量變通以惠閭閻。恭摺仰祈　　聖鑒事。竊惟求治之道。興利必思除弊。防患貴在未然。苟其弊已形。則更張尤急。臣不揣愚昧謹就見聞所及者。酌舉數端。為　　　皇太后　　皇上瀝陳之。__一各省倉穀宜謀久儲也。向例各省建倉積穀。以備凶荒。乃思患預防之至計。光緒三四年間。直隸山西河南大荒。各省疆臣遵　　旨捐集倉穀。以備不虞。近年各州縣所積。多者數萬石。少亦數千石。設有水旱之災。洵足以備緩[急](足)。惟是穀愈陳。則米粟愈細。久積不宜。昔田文鏡撫河南時猶言之。況南方省分地近卑濕。粟易紅腐。每年氣頭?底。所耗實多。若不推陳出新。勢必盡歸消耗。然春售秋買。祇益行商。出借貧民。交還不易。惟有平糶一法。去三存七。出入循環。其法似較妥善。相應請　　旨飭下各該省督撫。轉飭地方官通行此法。價酌貴賤之中。買限多少之數。由公正紳董分糶。事訖將錢繳庫。秋收穀賤。再行買補足數。有盈無虧。且於青黃不接之時。廣行平糶。則豪富無從盤剝。市儈不得居奇。所益實非淺鮮。至猝遇天?。民命繫於呼吸。拯救難緩須臾。必侍詳請奉淮始行賑恤。竊恐緩不濟急。無裨?黎。是則徒有備荒美名。而無救荒實效也。且倉穀捐之於民。仍為民用。似非不可。通融辦理。嗣後設有不虞。應准地方官一面詳報情形。一面開倉散放。事後申明數目。歲豐照章捐補。庶幾倉可常盈。穀非虛設。而窮黎受澤無涯矣。__一各省民提宜勤培築也。竊惟土田之利。半資乎水。然過則為?。而防實可免。無如愚民慮淺。吝惜財力。所築大堤並不高厚。一經水發。即難支持。近年南省被水之區。不一而足。豈真水勢異常。無可防範。實由堤本卑薄。不早修培故也。夫天時難測。地利可憑。苟盡人功。必收實效。臣籍隸江蘇之泰興縣。其地三面臨江。咸豐三年。江水為?。經前縣令督率鄉民。增築舊堤。??四丈二尺。面闊八尺。身高一丈二尺。沿江百里屹若長城。自後山水暴發。江潮頂?。大堤從未漫決。民甚感之。近年水又為?。復經現任縣令。就塌入江心之處。仿其規模。移內補築。去年水勢尤大。各堤均皆完固。歲尚有秋。是知多盡一分人功。即少受一分水患。其明效大?。固確有可見也。水退以後。大吏何嘗不以工代賑。堵築?堤。無如新堤仍復卑薄。舊堤不加修培。以致凶荒屢告。蠲賑頻仍。若肯未雨綢繆。勤加培築。又何至下損民生。上糜　國帑哉。夫地方官身膺民社。水利農田本其專責。昔江西撫臣陳宏謀。疏言向例。農隙時。今地方官將舊築民堤。派夫修葺。良以財力雖出於民。督率必由於官。始免阻撓之弊。相應請　　旨飭下各該督撫。於防水圩堤。由民修築者。皆責成地方官。每歲秋成水退。親往踏勘。勸民培築舊堤。繼長增高。即四面屬水。沙洲亦加高培厚。以期無虞。至地方官任事。尤必示以勸懲。俾知振奮。庶水患去而民生乃益遂矣。__一緝私勇丁宜裁撤也。查向來口岸緝私。本地方文武專責軍興以後各省募勇防勦。已屬權宜之計。乃口岸各商。亦多招勇丁專緝私梟。而地方因以多事。光緒初年。革員張學醇承辦淮浙各岸鹽務。倡議募勇緝私。四出騷擾。汀北江南。怨聲載道。經前督臣沈葆楨訪聞。裁其口岸。當時快之。無如勇丁未去。弊累猶存。雖由上憲派員帶勇。而約束稍疏。恣肆如故。近年遊擊劉高山於常州府屬帶勇緝私。積怨已久。去冬勇丁李得林。強姦童婦劉梅氏。亦經事發查參。是則商人招勇緝私。而其害甚鉅。即委員帶勇緝私。而其害仍烈也。夫勇丁性本狂悍。加以統兵官縱容袒護。一經釀成重案。非賄囑屍親。即藉口拒捕。粉飾了事。是以大妄為。無惡不作。其中零星小販夾帶。商船受其荼毒。猶可言也。至懦弱良民。本非販私。而亦指為販私。以肆凌虐。本非食私。而亦誣為食私。以遂要求。甚至強?資財。辱及士類。民則何辜。而乃橫遭荼毒若此。?勇丁分布口岸。不特擾害地方。亦恐有?操防。且以尋常緝私。猶必藉有勇營。則勇營何日可撤。　國計何日可紓。若謂綠營緝私必多賣放。竊恐他處之勇久駐其地。亦皆無異綠營。雖近年綠營官兵不無較弱。然以征勦則不足。以之緝私則有餘。如其督率有方。豈真難得其力。相應請　　旨飭下各直省督撫。嚴飭地方文武員弁水陸營汛。認真巡緝。嚴密稽查。將各口岸緝私勇丁一律裁撤。非真有大股私梟。由地方官稟請。不得輕撥防營搜捕。似於緝私安民均有裨益矣。臣愚昧之見是否有當。伏乞　　　皇太后　　皇上聖鑒施行。謹　奏。__　_
敬陳管見疏|歐陽雲|HCJSWXB_RAO_1881|卷十二治體六治法下|奏為感念時艱。敬陳管見。恭摺仰祈　　聖鑒事。本年九月奉　　上諭。朝廷政事得失。原冀內外諸臣。獻可替否宏濟艱難。爾大小臣工。務當各攄己見。切實指陳等因。欽此。仰見我　　　皇太后　　皇上勵精圖治。遇?修省至意。臣初任言責。罔識忌諱。但求有裨於　　明聖。不及自計其狂愚。竊維宮庭為風化之原。而廷臣實疆吏之表。近來諸臣言事。有謂專施陽德未必遽合　　天心。恐內外臣工。或有徇私圖便。蔽惑　　聖聰者。有謂應　天以實不以文。請嚴飭廷臣激發天良。毋存私見。毋徇私情者。有謂樞臣不敢任咎。不肯任怨者。無不仰蒙　　採納。訓誡諄諄。夫以時事之艱難如此。言事者之激切如此。　　　皇太后　　皇上之憂勤惕勵如此。凡在廷臣。自當仰承　　聖訓。力求補救之方。念物力之維艱。則度支益思節慎。念名器之甚重。則甄?益致矜嚴。念民念之攸關。則庶獄益期清理。臣竊取實事求是之意。謹擬四條。敬為　　　皇太后　　皇上陳之。__一免採辦。臣前供職戶部。伏見上月內務府　奏請。令四川採辦錦?縐綢等件二千九百餘疋。查此項向由江浙三織造辦理。四川並無辦過成案。自同治四年以至十二年。始行採辦六次。光緒二年八月。續請採辦。經戶部奏請歸織造辦理。內務府復於十二月仍請採辦。已據四川督臣報解到府。並據內務府　奏稱。現在解到各?將次用竣。而賞項浩繁。均關緊要等語。臣竊思咸豐三年以後。江南織造久虛。然十餘年中。尚無採辦及四川之事。自同治四年始行採辦。近則數漸增而為期亦漸急。臣敬維　　　皇太后　　皇上躬行節儉。為天下先。斷不以不急之需。損有用之費。或恐該府司員等。假　宮庭之用。不無支銷浮冒之處。該大臣等亦無從查核。合無仰請　　飭下該總管大臣等。督率司員。將每年收支數目。逐細查核。分晰開單。恭呈　　御覽。以防浮冒而慎度支。如實有不敷。似可仍歸織造。按大運之數補辦。或經費不及。即由四川督臣籌擬撥給。免其採辦。蓋四川採辦。既無定價可循。又運道艱難。不如江浙之便。臣亦知　　宮庭之用。自關緊要。即此採辦之數。亦屬甚微。但恐外間臣民。未知其故。或疑　　上用之漸增。所關於　　聖德者甚大。用敢冒昧直陳。此實事求是者一。__一慎獎?。臣維軍興以來。外省保舉之案多矣。　朝廷必令各督撫擇尤保　奏。毋許冒濫。實於鼓勵人才之中。仍寓慎重名器之意。但循名核實。端自　朝廷始。伏讀前日　　上諭。前因恭纂　　穆宗毅皇帝實錄全書過半。經監修總裁。請將在館人員。分別等第。奏請獎?等因。欽此。臣維翰林院諸臣。以纂修為職。此次優加獎?。已屬格外　　恩施。然猶有纂修之勞也。至六部司員。不過分校對之任。比之各衙門辦理稿案。猶為較易。即謂　典禮攸關。議以勞績。亦應區別。乃有以候補主事免補主事。以員外即無論咨留選缺即補。並加四品銜者。不一而足。是以六品。而保至四品。又有中書。科中書。以知府不論雙單月選用。俟選知府後加鹽運使銜者。是以七品而保至三品。計將來全書告竣。勢必皆保至二品而後已。查上年吏部　奏定保舉章程內開　　實錄館保獎成案。每一案內不能均係異常出力。故獎保亦有等差。又辦理各項緊要事務。尋常勞績。每案准保一層。異常勞績。不得逾兩層。今以六品候補之員。而保四品。且以七品而保至三品。無論其勞績若何。已顯背定章。臣亦知典禮重大。惟　朝廷轉移風化。必先自重大者始。大者有制。則小者自有遵循。　朝廷有法。則外省亦知忌憚。近日仕途壅滯。即甲班分部十餘年。不能得一缺。或得缺十餘年。不能進一階。今以一二年校對之力。躐等至此。未免啟躁進之階。可否請　　旨飭下吏部。按照奏章。分別核減。並令監修總裁等。經此次優獎人員。將來全書告成。更不得優與獎?。庶以重名器而防躁進。此實事求是者二。__一肅吏治。本月初三日奉　　上諭。現在時事艱難。全在大小臣工殫心盡職。昕夕趨公。以冀庶政交修。日臻上理。嗣後各部院堂官。務當共矢公忠。力圖振作等因。欽此。臣伏讀之下。欽悚難名。敬譯　　諭旨之意。大臣者小臣之表。督率固在勤慎。而懲勸尤在公忠。近來仕途日雜。相率以迎媚為能。一遇優差。寅緣鑽刺。無所不至。各部院大臣。點派差使。既不考其賢否。校其資序。甚至各存意見。互相齟齬。於是捐納未久者。可以優差。而正途資深。稍知自重者。視若贅瘤。又或以優差而得優獎。遂可越次升補。名曰搶缺。夫搶之一字。豈可形諸仕途。此等風氣。若不力圖補救。何以勵官方而清流品。誠如　　聖諭所云。務當共矢公忠。是為救時至計。轉瞬又屆京察之年。可否　　飭下各陪院大臣。務存公道以賢否資序為定。毋徒以趨承迎媚為工。庶司員有所勸懲。而吏治漸可整頓。此實事求是者三。__一矜庶獄。近年各省京控之案層見?出。有聲明在本省督撫司道衙門控告數次。並未親提者。有曾經京控。欽奉　　諭旨親提。而並不親提訊結者。夫小民冤枉難伸。既經控司控院。必有牽率州縣官及吏役之處。若徒發本州縣官審斷。無以聽斷不公。自甘平反之理。而吏役之肆毒更深。且官?積習。互相徇庇。即令各督撫司道。親提訊究。尚有不能昭雪之處。?並不親提乎。至於京控後欽奉　　諭旨。仍不親提訊結。是不惟玩視民瘼。抑且輕視　朝廷。若不定以處分。何以防徇庇而伸冤獄。擬請　　飭下部臣。凡有上控數次。並未親提。及京控欽奉　　諭旨。仍未親提訊結者。分別議以處分。俾庶獄得速清理。此實事求是者四。__以上四條。雖未必有補時艱。然或由此推廣。實事求是。似亦有補萬一。臣愚昧之見。是否有當。伏乞　　　皇太后　　皇上　　聖鑒。謹　奏。十一月二十二日。奉　　上諭。御史歐陽雲　奏敬陳管見一摺。四川採辦錦緞縐綢等件。為內務府應備各賞項所需。並非宮廷之用。惟欸項攸關。總宜撙節動支。嗣後該總管內務府大臣等。務當督率司員。核實收發。毋得稍涉浮冒。所請慎獎?一條。此次恭纂　　　穆宗毅皇帝實錄全書過半。典禮重大。業經降　　旨。將在館人員。優加獎?。將來全書告成。即?按照吏部　奏定新章詳核辦理。以重名器。至整飭官方。全在懲勸之公。各部院大臣等若均以賢否資序為定。不以趨承迎媚為工。則實心任事。自必奮勉從公。躁進者亦可改弦易轍。吏治庶有起色。近來京控各案。層見迭出。各省督撫如限　奏結者固多。而延擱未辦者恐尚不免。仍?遵　　旨親提秉公訊結。以副　朝廷矜疑庶獄至意。欽此。_
與友人書|黃式度|HCJSWXB_RAO_1881|卷十二治體六治法下|黔中維新之治。需才孔殷。以閣下經綸素裕。知必有以大展其用者。不次之遷。習俗之所驚艷。不足為閣下頌。所願斧柯得假。保民如赤。生聚教訓。雖非旦夕所可奏功。而以實心行實政。其大有造於是邦者。功德正自無量也。人無生而即為亂民者。聞黔地苗民雜處。畛域之見不化。即主客之形不同。每以被其欺陵。積而生事。官或更加偏抑。自不免釀而成禍。惟能一視同仁。持以大公。當莫不心悅誠服。然又未可一味姑息也。間有桀驁成性。又不得不辟以止辟。因時因地。隨酌其宜。寬濟猛。亦猛濟寬。東里有言。其我師乎。來椷詢以居官要義。具見虛懷若谷。欽佩實深。某十年牧令。謬?虛聲。返躬自問。實無一能。惟堅守此清白之操。視官事直如家事。盡其力之所能。行其心之所安而已。至於獲上信友治民。道本一貫。開誠布公。毀譽升沈。皆可不計。惟我輩讀書人。守正不阿。每多過剛。又或失之太拘。嘗讀趨庭章朱註。有事理通達。心氣和平二語。似宜深體玩之。是攸往咸宜之道也。芻蕘之見。未知是否。乞高明採擇之。_
與魁蔭庭太守言新甯善後事宜書|鄧瑤|HCJSWXB_RAO_1881|卷十二治體六治法下|蔭庭郡伯閣下。新甯之役。首逆李沅發就禽。餘黨悉平。制府　奏辦善後事宜。瑤以末秩微員。奉憲檄隨赴新甯。襄辦其應辦諸條。業經執事與夏?亭觀察部署妥協。顧尚有愚蒙之見。願為執事陳之。一縣令必令其嚴行保甲。不可稍行懈弛也。新甯毘連粵西。民猺雜處。山深?僻。匪徒易於?藏。縣官縱精明敏練。何能遍訪周知。惟有嚴行保甲。鄉清其鄉族清其族之一法。為能行之久遠。今之言保甲者。特胥吏紙墨之費耳。烏能望有實效。此次憲令森嚴。立十家連環保結法。一家有罪。九家連坐。百姓知有連坐之罪。故族中素行不軌者。不敢匿。爭相縛送。或自置之死。且有本人自知罪不容逭。負石投井沈淵者相望。蓋此輩之敢於猖獗。由鄉族之不加約束。鄉族不加約束。由官長之不加嚴禁。故皆隱忍容默。不敢舉發。畏其修報復之怨。而被殺戮之慘也。今官吏稍一振作。而其效彰彰如是。然後歎保甲實為古今制治良法。有萬全而無一弊也。雖然。從古有治人。無治法。始雖勤。後或漸弛。此雖倡。彼或難繼。則么魔醜類。仍難保其不接踵並出。譬之一人之病。明醫治之能洞見膏肓。二豎無敢為祟。庸醫治之。無所措手足。百病又將叢生。在用醫者之精於審擇耳。太守者牧令之表率。而　國家所倚為共理者也。以執事為長官。屬吏皆樂為之用。是用醫之人也。於保甲之法。宜督令實力奉行。終始如一。庶奸究無所?縱。善良得以安枕。而久安長治之道。無外是矣。一教官宜令其嚴束士子。不可稍事寬容也。士子者四民之首。鄉里所最尊奉也。教官能為其邑勤造善士。即可默化莠民。使一邑陰受其福而不知。新甯都計二十八村。使村得端正老成。為鄉民素所信服之秀才一二輩。日取其鄉之桀暴子弟。教以孝弟忠信之道。曉以禍福順逆之理。懃懃??。出以至誠。聞者必知感服悔悟。而日遷於善。此秀才居鄉之可貴也。邇年新甯竟有秀才為會匪者。如已故生員陳某。及見在繫獄之生員陳遇楚。其證也。鄉愚無知。以為秀才亦復為此。我輩顧何所憚。此紛紛入會之益眾也。此種罪惡滔天之秀才。原不多有。然宜責令教官嚴加訪察。如有其人。即詳明上官。加等治罪。庶惡者知所懲儆。善者益相勸勉。而士習端。民俗自變。此居官移風易俗之微權。而教官之不可妄自菲薄。上官之所以待之者。亦不宜過於菲薄也。__要之會匪之多由於讀書明理者少。宜遵　奏案。於各鄉建立義學。收召村中子弟讀書其中。而擇端正老成者為之師。使之講正學。闢邪說。童子以先入之言為主。長成自不致流為邪僻。雖不敢保其必無。然必寡矣。頃議者謂宜增益書院膏火。俾生徒廣集。顧不如多設義學之妙。蓋書院多存講學之虛名。義學猶有蒙養之實效。但擇師不可不慎。亦令教官於本地士子中。博訪遴選。告之令以禮延請。每歲教官親?各學。課其師之勤惰與其弟子之賢不肖。而懲勸之。令以事赴鄉。亦可便至塾中。慇懃獎勞。如是有不禮讓日隆。習俗日變。良淑鼓舞。邪慝?消者。無是理也。一猺民之宜撫馭教化。當責縣令與教官交相稽也。縣境有八?。猺所居也。其地為邑要隘。逆匪前欲竄入勾結。猺拒不納。是其曉明忠義。深可嘉尚。彼時猺民若為所誘。負隅抗拒。撲滅豈易言哉。今喪亂既平。宜加犒獎。示恩德。至保甲之法。猺民多居?寨。零星散處。勢難比戶編排。宜遵　奏案。責令苗長猺總。妥為約束。核其功過。明示賞罰。而八?中舊有猺生。每歲科試取入二名。歸教官管束。猺生雖不甚通曉文義。然粗識字。假能以孝弟忠信之道。禍福順逆之理。化導其類。猺必益知馴順向化。漢奸自不得輕相誘惑。聞猺生自隸學籍後。往往終身不謁學師。教官亦以異類視之。不願接見。偶見之亦不屑與多言。如是烏望其明大義而善猺俗。宜令教官與猺生習。歲必傳見數次。溫言巽語。宣講　　聖諭。俾之歸喻其黨。其益有不可勝言者。若猺生不率教。立予斥革。居恆常諭民猺雜處之地。但使縣令能禁漢奸入?。凌虐煽動。教官能令猺生在?。勸諭董戒。民猺必能相安無事。一旦有故。亦可收敵愾之功。而絕從逆之志。似亦馭苗至論也。已上三條。前在新甯時曾以諄切面陳。頃復以書達。蓋書生偶有所見。便如村媼絮語刺刺不休。知其不免厭?。然不能已於言也。若會匪餘黨。經此次搜辦。殆已淨盡。其中或有形?可疑之輩。加以窮求。既虞瓜蔓之旁引。全行寬釋。又恐莠類之?滋。求其恩全法備。使民畏威懷德。而不敢稍動。是在賢長官之善為斟酌。非迂生所敢妄議。至新甯縣缺。經前撫部馮公奏明改繁。則其要尤在於縣令得人。孔子曰。苟子之不欲。雖賞之不竊。詩曰。樂只君子。民之父母。牧令果能視民如子。實盡為民父母之道。天下豈有以子而叛其父母者乎。此義可深長思矣。昔漢明帝時。天下患盜。廷臣議欲治以重法。帝曰吾欲擇賢廉之吏治之。乃悉易置牧令。盜患遂息。此治本清源之道也。吾郡當屢次用兵之後。民之元氣傷矣。新甯尤甚。非得賢牧令撫綏而鎮定之。亂其遄已乎。悠悠我里。亦孔之痗。是尤不得不重望於太守長官也。冒昧陳詞。伏惟裁鑒。不宣。瑤再拜。_
覆潘四農書|魯一同|HCJSWXB_RAO_1881|卷十二治體六治法下|枉書首尾三千言。所舉六說委備曲折於天下之故。如良醫視疾。望色聞聲。洞癥結察腠理。又善用古方出新意。與病者強弱時氣寒燠相副。誠經世之宏謨。練事之老識。雖世之病者。未必假藉一試。然善吾方。謹藏吾樂。必有抄撮薈萃獲效者毋限。溫繹統覽。又歎今之病在經脈有見端矣。而起居燕笑。充好如常但覺筋骨緩散。善睡而惡藥。此其證未甚深而特難治。何則。外實則庸醫不知所從受。惡藥雖有國醫奇方。廢格不施。且天下病者多而率相類以同自證。謂人生常然。不復是患苦。今無故執康強安逸之人。謂且大病。製方投劑。強使立飲。強者必怒。弱者謂此妄醫中風狂走人耳。然則醫者既苦於不信。病者又苦於不知。而病又不可久待。久待益深益不信。醫獨宜委之而去乎。天下之所以惡藥者。惡聞病也。其惡聞病者。由於言病者少。言不病者多。舉世拱手相慶。而一人奮臂狂呼?號。此賈生所以見逐。而陳亮所以不免囚伍也。方今　　聖天子宵旰求治。大臣恭儉在位。而天下惡言病者何也。天下有氣有習。二者相乘鼓盪。還轉一世於不自知。今天下多不激之氣。積而為不化之習。在位者貪不去之身。陳說者務不駭之論。學者建不樹之幟。師儒?不高之牆。尋尋常常。演迤庸?之中。叨富貴。保歲暮而已矣。他莫敢誰何。今鄉里愚人雖其長老。與其子弟暖暖姝姝。若恐驚怪燥髮。尚有莫敢規督過失。卑屬對尊官。謙屈無度一字不敢駁復又況對揚。　　天子之大廷。冒雷霆犯斧鉞以見丰采。論當世之事者乎。至於作奸犯科。則敢為之。非勇於彼而怯於此也。天下卑賤之於尊貴。必有所自伸。[不]伸於正。必伸於邪。不伸於剛直。則機巧伸焉。善治天下者。務伸其氣於振厲激發之中。而杜其旁出於陰?之門。伏見有明之世。綱維法度。康和豐美。不及　本朝遠甚。又多邪臣巨奸。苛法弊政。然且支持二三百年。禮樂不廢。文質炳然。無他。士氣伸也。今　國家太平度越百。而所未復於三代之隆者。獨士氣萎薾不振。嫗孺咕囁。容容自安。海內昇平。晏熙風烈不紀。獨恐一旦猝有緩急。相顧莫敢一當其衝。今之隱憂。蓋在於此。而士大夫方容與委蛇。順風波靡。溫言浮說。更相欺諛。雖無大患苦。而營衛擁塞。神志惛媮。所謂病在經。骨節緩散。又善睡者可一藥而愈。而舉世不以為病。或稔病不敢言。豈非昔深氣錮使之然耶。__愚以為習氣牢固於下不可破。則上當有以激之。風之發也。伐木蹶石。毀山動屋。及其離披渙散。不能揚腐灰。故氣之始盛也。刀鋸水火。不能沮於前。其衰也。張目而視之。縮首而退氣。倡於一二人。而應於天下。鼓舞盪風矞。久則合天下為一氣。漢宋黨人明三案諸公。豈必皆英豪蓋世君子哉。一夫大聲。眾人奮響。忽不知其勇之何從生也。　國家恩禮大臣。未嘗誅一言者。雖大罪止黜削而人懷觀望。莫敢激發。或毛舉細故。無關痛癢。一違忤即終身結舌。此張目而視之之說也。今欲返其書。一作其氣。獨宜尊勸敢言之士。設不諫之刑。廣上書之路。削頌諛之章。起退廢之人使天下明知　朝廷風旨所在。示中外無拘禁。以震動一切之耳目。內至部郎。外至郡守州縣吏。皆得言事。　天子取其善者而恐其失中。則方直之士來矣。居諫垣者不以時規切　　主上。究當世利病。徒師小說為巧避。即置之刑典。則庸懦之風革矣。山野布素之士。有深識遠略者。許其獻納。雖未必稱旨。其言多樸拙。藉以風天下。如此則耳目廣矣。上封章者必取裁經義。陳要道。茸闒依違。沿習陋詞勿採。則情理之說伸矣。往御史上疏有婞直獲戾者。其人至難得。雖言失當。投棄草野。非所以觀天下也。宜加甄錄。始終保全之。則忠讜之心固矣。惟陰詞告訐。在所必禁。以杜澆風。兼閎雅道。如此則大化光矣。或曰。　　宸躬萬幾。豈得人人垂省。愚以為不然。自三代漢唐洎宋明盛時。皆言禁疏闊。不聞煩瀆。　皇上聖明天縱。達聰自易。且今法大吏用一丞倅畿輦。斷小小一獄。動?請　　旨引條。牽例千百為詞。改抹塗?。盡失本真。徒費精神。無裨大化。而　朝廷不以為煩。若少減庶事一二。垂聰獻納。其為閎益。豈有際量。前年一舉人論事。言多迂直。　　皇上恕而容之。後即有一舉人條上封事。言涉妄濫。旋蒙錮斥。此皆白面書生。未悉時務。宜見擯逐。然天下深沈闊達之士。必不輕於一試。其冒險始進者獨此輩耳。脫少寬此人。麤加顏色。誘引豪傑。必有通才魁士。接踵而來。在位窺見意旨。亦將矯厲振奮以自顯。善羅鳥者必設媒。迂妄者豪傑之媒也。天下習於庸淺。見崸目論事。粲然皆笑。宜激一二人以變其心。漸激漸變。筋骨緩散者強。睡者醒。滯者通。人人思自伸。而不忍盡棄於陰?之途。雖復手足皮膚。小有病痛。隨發隨醫之言病者多。惡聞病者益少。然後斟酌當世之利弊。而來書所謂六說。可得而行也。天下事深遠切至者。非吾輩所宜言之。善及身親多齟齬。不易措手。然其大端。要可閉門而定。臨事變通。在苦持而力行之耳。然使惡藥諱病不改。雖言亦不必從。所謂無故而製方投劑。強人立飲者也。丈人今醫之良者也。製方善矣。合古宜今。一同竊推方之意。又加引焉。其稱說近煩。駁更審定。束之高閣上。如其施用。以君子。論快手滑。瀆冒道嚴。伏惟飭正。不宣。_
敬陳湖北兵政吏治疏|胡林翼|HCJSWXB_RAO_1881|卷十五吏政一吏論上|查湖北軍務不飭。已歷五年。無論賊匪之多寡強弱。而聞警先驚。接仗即潰者比比皆是。上下相蒙。恬不知恥。推求其故。則以將領不得其人。紀綱不立。而是非不明也。深思紀綱所以不立。是非所以不明之故。則誤於使貪使詐之說。不知己則先為貪詐所使。而曰吾能使貪使詐也。豈不謬哉。本省既無得力之兵將。而川楚河南勇目之黠桀者。紏合無賴。隨營投效。以一報百。以百報千。冒領口糧。交綏即潰。所投不合。又顧之他。　國家之帑項至為艱難。而徒以供無賴之欲壑。以此殺賊。猶北轍而南轅。勢必不可至。遣散不得其方。則相聚為盜耳。此近三四年楚北募勇之大患。其流毒將有不可思議者矣。古之治兵者先求將而後選兵。今之言兵者。先招兵而並不擇將。譬之振衣者不提其領。結網者不挈其綱。是棼之也。將自斃矣。督臣官文上年受事以來。收集兵勇。力加整頓。得力尤在馬隊之忠勇。能使三軍之士。風氣為之一變。查有前任湖南臬司。降補知府魁聯。久任寶慶衡州岳州等處。捐解私囊。養士募勇已歷十年。其志趣公忠?非庸俗可及。經督臣官文。派充總理營務。伉直明?。知無不言。釐剔弊端。獨任勞怨。實為湖北軍務必不可少之員。目下力疾從公。尚難羈以職守。惟馬隊及各營之精銳。必應迅速進取。而湖北本省。餉少勇多。冗雜不治。不戢自焚。後患方大。急應裁汰浮偽。簡練精銳。可否　　敕下魁聯幫辦湖北南北兩岸水陸營務事宜。責成一例簡汰。該員曾任三品大員。應否　　賞給三品卿銜。以重事權之處。伏候　聖裁。非臣所敢擅請。至湖北綠營兵丁。怯懦若性。正額虛浮。軍政營制。蕩然無存。而其虛糜錢糧如故也。現署提督楊載福。才識嚴明。如可假以二年。必能整飭。惟東征事急。水師無可專委之員。容臣再行詳思訪舉。另摺　奏聞。此為兵事急應整飭之要。武漢形勢壯闊。自古用武之地。荊襄為南北之關鍵。而武漢為荊襄之咽喉。武漢有警。則鄰疆震驚。南服均阻。控制無術。本根既搖。四年之中。武昌三陷。漢陽四陷。　國帑因而虛糜。民生因而凋敝。東南數省受害之烈。亦惟武漢為尤甚矣。昔周室征淮。師出江漢。?代平吳。久謀荊襄。王濬造船。循江而下。陶侃之勳。鎮守武昌。宋臣岳飛李綱之謀畫岳鄂。均以此為高屋建瓴之勢。控制長江。惟鄂為要。固東南一大都會矣。夫善?者必扼其吭。善兵者必審其勢。今於武漢設立重鎮。則水陸東征之師。恃武漢為根本。大營有據險之勢。軍士無返顧之虞。軍火米糧。委輸不絕。傷痍疾病。休養得所。是則平吳之策。必在先保鄂郡矣。保鄂之不失。必須先固漢陽。?漢陽為江漢總匯。武昌僅南岸一府。而漢陽則可通八府也。臣查歷年湖北之失。在於漢陽並不設備。江面無一水師。下游小挫。賊遂長驅直入。束手待斃。莫可如何。前車之覆。殷鑒不遠。應請於武漢設陸師八千人水師二千人。此萬餘人者。日夜訓練。則平時有藜藿不採之威。臨事有折衝千里之勢。本境亂民。隨時征討。固可銷除隱慝。且東征之師。孤軍下勦。善戰者必傷。久役者必疲。傷病之人留於軍中。不僅誤戰。亦且誤餉。若以武漢之防兵。更番替代。彌縫其闕。則士氣常新。軍行必利。至水師以?為利器。?聲震?。無半年不小修之船。亦無一年不大修之船。更番迭戰。以武漢為歸宿。則我兵常處其安。而不處其危矣。__或疑武漢兩城。公廨私廬。百不存一。城周二十里。設守為難。臣愚以為非是。蚡冒藍縷。以啟山林。衛文作都。訓農通商。是在行之以儉。而訓之以勤耳。苟此而不能守。去之他處何益。此武漢宜急。設防練兵之要。湖北莠民之從賊者。以興國崇陽通城通山大冶廣濟黃梅為最多。臣於臬司任內。由岳州駐崇陽一月。以保甲之法。勒令首戶綑斬三千人。未及畢事。而馳往九江矣。兵至為民。賊來從逆。及今不治。終必為亂。治之之法。兵勇搜捕。不僅徒滋擾害。亦且事久無成。惟有保甲清查戶族綑獻分別斬釋之法。然而牧令不得其人。則法不能行。害且滋甚。其已被賊擾之三十餘州縣。吏惰民驕。其未被賊擾之三十餘州縣。官仇民而民且仇官。夫吏治之不修。兵禍之所由起也。士氣之不振。民心之所由變也。官吏之舉動。為士民之所趨向。紳士之舉動。又為愚民之所趨向。未有不養士而能致民。亦未有不察吏而能安民者。臣恐湖北之民。揭竿而起者。不必粵匪之再至而。將盜弄潢池矣。即如五年大熟。州縣乃或報?。經臣駮斥在案。六年大飢。州縣轉不報災。又經臣迭次駮斥在案。以豐為歉。是病　國計。以歉為豐。是害民生而終必害於　國計。又查積年以來。每遇歉歲。官吏私收而　　恩旨蠲緩者。實惠不及於民。則有所謂挖征名目。又有所謂急公名目。無一非蠹　國病民。飽丁胥之慾壑。而肥官吏之私囊。實堪髮指。凡下與上交接之事。諉之幕友。而官不問。凡官與民交接之事。諉之門丁。而官不問。詞訟案牘。病在積壓。盜賊奸?。弊在因循。夫州縣之所謂小事。即百姓之大事。今日之所謂小賊。即異日之大賊。厝火積薪。更切隱憂。又如軍餉浩繁。不能不取給於捐輸牙帖釐金。以資小補。報捐則有踩堂贄見之費。牙帖則有勒索之費。釐金則有私設之費。其所繳於公者薄。其所取於民者厚。臣受事以來。迭次特參。均蒙　　恩旨俞允。在　國自有刑章。在臣亦甘為怨府。惟深思利弊之原。劾貪非難。而求才為難。前者劾去。後者踵事而巧避其名。則其弊將有不可勝言者矣。且賊擾之地。官缺久懸。觀望不前。所在皆是。臣愚以為必應嚴禁官?應酬陋習。與?吏更始。崇尚敦樸。屏退浮華。行之數年。或可改觀。人情固欲自便其私。上無所求。則下可自贍。責以廉潔而無辭。風尚必使先趨於正大。官所好即?吏所瞻。不煩董戒而自變。目下情形。州縣尚懸缺待人。可否　　敕下部臣。暫勿拘臣文法資格。地方吏治。是臣專責。容臣次第清理。分別委署。如果試驗有效。才具出眾。即行　奏請試署。以期實濟。而利民生。此吏治急應整飭之要。以上三事。是湖北之先務。其餘應辦事宜。容臣隨時　奏請　　恩訓。刻下武漢甫經收復。人或以為已治已安矣。而臣之所憂方大。如以為已治已安。則前此固已收復二次矣。況江西腹內七府。尚淪於賊。與四年之僅失九江者。情形迥異。江西之腹內。均與武漢唇齒相依。旁軼橫出。又不僅九江安慶為足慮也。未收復之先。事勢極難。而文武尚有懼心。收復之後。布置尚易。而特恐文武均萌肆志。外省粉飾之習。久在　　聖明洞鑒。不揣愚昧。直陳於　　聖主之前。可否　　敕下廷臣核議准行。理合繕摺附驛以　　聞。_
直隸清訟事宜十條|曾國藩|HCJSWXB_RAO_1881|卷十五吏政一吏論上|　　第一條通省大小衙門公文宜速__凡公事遲延。通弊有二。曰支。曰展。支者推諉他人。如院仰司。司仰府。府仰縣之類。一經轉行。即算辦畢。但求出門。不求了事。是也。展者遲延時日。如上月展至下月。春季展至夏季。愈宕則愈鬆。擔遲不擔錯者是也。各省均難免此習氣。而直隸則似更甚。藩司照轉督院之文。有數月未轉行者。總局奉飭核議之件。有終歲不議詳者。上控之案。飭府先查大概。往往經年不報。飭縣錄案詳復。亦或經年不復。催提錢糧。則曰另文批解。催提人證。則曰傳到即解。宕過數次。上司亦遂置之不問。上下相容。疲玩已甚。前此猶有軍務可諉。本部堂當肅清之後。不得不力挽積習。與諸君子舍舊圖新。以公事之勒惰覘同官之賢否。除尋常文牘外。如催解銀解犯之類。均須酌定限期。分記功過。其四種月報之四柱冊。限期送省懸榜官廳。至飭道府先查大概之事。飭州縣錄案詳復之件。亦將限期懸牌官廳。違者記過。小過積至六次。大過積至三次者。撤委示懲。司道有積壓之文。本部堂必面加詰責。督署有稽延之牘。亦望僚友立進箴規。通省上下。皆以勤字為本。自有一種旭日初升氣象。雖不專為獄訟。而清訟之道。必自此始。__　　第二條保定府發審局宜首先整頓__保定發審局。雖為首府之專司。而實總督衙門之分局。凡京控省控奏交咨交各案。總督獨挈其綱。而兩司與首府分任其責。若不能詳慎速結。則積案日多。弊端百出。聞京控發交到局。委員往提人證。間有得錢賣放之弊。行賄受託。則以患病外出等詞。捏稟搪塞。此一弊也。案證提到省城。分別保押。聽候審辦。有發交清苑取保者。縣役任意訛索。有發交轅門取保者。府役與門丁任意訛索。有取店保者。店家居奇勒掯。擇肥而噬。此又一弊也。每過堂時。必有差役承帶案證。而承帶之差。往往五日一換。換差一次。講費一次。誅求無厭。此又一弊也。斯三者全賴首府認真防範。督院及臬司隨時稽查。提犯則刪除閒人。專提要證。愈少愈好。札飭本地方官依限解到。不得輕率委員前往。取保則再三訪察。嚴禁訛索。承帶則一案一差。始終不准更換。吾輩稍盡一分之心。訟者少受一分之苦。及發交局員審訊。每案只派一員承審。一員副之。凡京控巨案。初到時正副二員。將卷宗細看過堂一二次。尋出端倪。開一節略。其末即稍判曲直。五日之內。臬司帶回首府。及正副承審官上院。本部堂與之商論一番。名曰議獄。其應由藩司主稿者。則兩司帶同首府局員上院議獄。議畢。再行審訊。緊要工夫。全在議獄一次及初訊一二堂。而案之是非已明矣。未過堂之先。不妨詳慎訪察。既過堂。則須求速了。愈速則真情易露。愈久則幻態彌多。其業已淹滯者。尤須設法催辦。上司以嚴札催之。首府以婉言催之。局員以仁心自催之。另立限期。分記功過。訊結之後。取保者飭令速。歸管押者立予釋放。即監禁者亦時加檢點。惟恐瘦斃。首府之滯獄一清。通省之風俗立變。造福造孽。只在吾人寸心一轉移間耳。__　　第三條州縣須躬親六事不得盡信幕友丁書__牧令為自古要官。百姓之所託命。非才德俱優。難言稱職。然天下安得許多龔黃卓魯萃於一方。吾輩與人為善。懸格不可太高。但求中材可勉者。苟能以勤字為本。事事必躬必親。便可造到第一等循吏。直隸怠玩之習。相沿已久。每逄三八告期。或委典史收狀。或由承發房將呈詞送交門丁。門丁積壓數日。送交幕友。幕友擬批掛榜。而本官尚不知呈中所告何事。至判閱稿票時。任聽丁書主政。按照呈內姓名全數差傳。不敢刪減一名。甚至經年累月。未嘗坐堂訊問。兩造破家蕩產。求息訟而不能。此小民所以困窮。案牘所以叢積也。今與諸君約有六事宜躬親者。放告之期必須親自收狀。能斷者立予斷結。不能斷者交幕擬批。必須親自細核。分別准駁。准理者差票傳人。必須親自刪減。命盜案件。以初起供招為重。必須親自勘驗。愈速愈妙。承審限期。何日解勘。何日詳結。必須親自計算。監禁管押之犯。常往看視。每日牌示頭門。每月冊報上司。必須親自經理。六者皆能躬親。則聽訟之道失者寡矣。如其怠惰偷安。不肯躬親者。記過示懲。如其識字太少不能躬親者。嚴參不貸。__　　第四條禁止濫傳濫押頭門懸牌示眾__凡小民初涉訟時原被告彼此忿爭。任意混寫多人。其中妄扳者居多。且有差役勾串。牽入呈內者。票上之傳人愈多。書差之索費愈甚。名曰?點。所謂堂上一點硃。民間萬點血也。嗣後自理詞訟。只准一原一被一干證。或證至二三人為止。不准多傳。傳到人證非命盜大案。不准輕於管押。只許當堂取保候訊。萬不得已而羈押。則須隨時親到班館。查訪有無凌虐私押等弊。仍製造大粉牌一面。懸掛頭門之外。將在押人姓名。逐一開載。並註明某月某日。因某案管押。書明牌上。俾眾周知。倘書差舞弊私押。准家屬喊稟嚴究。本部堂常常派人密查。如有並未懸牌。或牌上人數。與在押之數不符。與月報之數不符者。記過重懲。__　　第五條禁止書差索費__凡一呈詞到案。如有交涉富民及巨商者。則差役勾串門丁。買此案差票。又或丁書納賄。簽粘原差之名於票尾。朦官標判。又或家丁求明本官。指名簽差。此種弊竇。無處無之。又或原差串通告狀之人。伺該差值日方來喊控。以為朋比訛索地步。此即江南所謂坐差也。差役持票到門。引類呼朋叫囂徵逐。婦女出避。雞犬不安。本家之搜索既空。親族或因而受累。及審訊時有坐堂之費。將結時有了衙門之費。兩造議和者。又有和息呈詞之費。一字到官。百端需索。瘡痍赤子。其何以堪。自今以後。各屬當除以上積弊。凡簽差皆擇謹愿者。分路酌派。不准丁書粘簽指請。一切規費。酌量核減。視民家有差騷擾。如吾家有差未退。視民家有訟糾纏。如吾家有訟未結。官長設身處地。則民間受福無窮。此在良有司寸心自儆自修。吾不能一一預懸記過之格。然訪察得實。亦必隨時嚴懲。__　　第六條四種四柱冊按月呈報懸榜__直隸向來章程。州縣按月呈報上司者。約有五種。一曰新舊各案。已結未結。開摺呈報。二曰監禁之犯。開摺呈報。三曰管押之犯。開摺呈報。四曰監管病斃者。具稟呈報。五曰竊賊未獲者具稟呈報。每月報此五事。立法可謂至密至善矣。乃近來不報之縣甚多。呈報之縣甚少。即或偶報一月。又復間斷數月。以致無可稽查。今欲清釐獄訟。須將此四種章程。認真行之。本閣部堂定一格式。首曰積案。上月控者為舊管。本月控者為新收。審結者和息者注銷者為開除。未結者為實在。次曰監禁。次曰管押。皆分舊管新收開除實在為四柱。又次曰逸犯。無論強盜竊賊。土匪逃軍。凶犯要證。但係逃逸應緝者。概名之曰逸犯。分舊逸新逸已獲在逃為四柱。其逸犯名數未定者。則添註曰又應緝者幾起。每縣每月填寫格式一葉。而四種朗然在目矣。其每種各開人名事宜清單。仍照向例開寫。但宜略不宜詳耳。州縣每月初一二三等日。辦齊四柱冊四種。由驛遞省。其偏僻之縣。自度驛遞難到者。專差送省。限十日內送齊院司。查對數目釘成總冊。存於三處官廳。大眾閱看。其未報者。報而不實者。立予記過。其已報者。視結案獲犯之遲速。監禁管押之多少。定該員之功過。有過有功者。另寫一榜。懸於二處官廳。此皆本省舊章。前督劉公曾申明之。本閣部堂與諸僚友當力行之。__　　第七條嚴治盜賊以弭隱患__近來盜案迭出。搶劫頻仍。勤緝嚴比之文書不絕。而罕見破獲之犯。初二三參之奏咨不絕而終無降調之官。即真正強盜斬犯。而再三勘轉。狡供駁回。亦非四五年不能正法。為從者更逍遙法外。毫無畏憚。是以盜風日盛。邦畿重地。萬方輻輳。而行旅皆有戒心。從前梟匪教匪。捻黨降眾。餘氛未殄。一夫煽動。?盜嘯聚。此直隸之隱患也。欲弭大患。先除小盜。州縣一遇盜案。無不責成捕役。捕役之能幹者。強半通賊。本不願於破案。一經破獲之後解府解省。往返羈留費用。半出自捕役。捕役應得之工食。本官久掯不發。解案之費資。該役無從措辦。此捕快所以藉豢賊為生路。視獲賊為畏途也。嗣後各州縣。皆宜厚養捕役。工食之外。另給月餉。恣其所為譬如良將厚養死士。不問千日之過。但責一朝之效。及至捕案之時。購線募人等費。官為給發。重懸賞格。少者數十金。多者每名百金。或數百金。捕而不獲。則又酷刑嚴比。血濺肉飛。大利在前。峻法在後。而捕役之不盡力者寡矣。既養捕役以治其標。又擇團長以治其本。選明幹者數人。立為團長。優加禮貌。酌給薪資。令之幫辦捕務。約束鄉鄰。首告者有賞。隱匿者連坐。禁賭場以清其藪。拏窩家以絕其蹤。專講捕盜之實政。不尚會緝之虛文。既獲之後。分別兩種辦法。一種貝庄少而情輕者。仍照舊例招解勘轉。一種貝庄多而情重者。稟請本部堂可否。照軍法從事。本部堂審擇要犯。批令先行解省。委審明確。立正軍法。劇盜之首速梟。?賊之膽自破。而梟教捻匪之餘黨。或亦可弭患無形。除具奏外。仰各屬實力遵行。其平日不能治本治標。臨時不能重賞嚴比者。記過撤參。其果能認真緝捕者。懸賞之銀。每名百金。可令獲犯之人徑來督院領賞。即難解之犯。本部堂亦可派兵迎護。事事相諒相助。要不使屬員有掣肘處耳。__　　第八條訟案久懸不結核明註銷__鄉曲愚民。每因一言參商。致起訟端。迨事過氣平。或經親友勸解。又復怨釋悔生。彼此情甘罷訟。而衙門索和息錢文。難以措辦。因而避匿遷延。久不到案。此案懸不結之一端也。又有刁民。憑空砌詞涉訟。或挾仇或漁利。造作影響無據之言。誣告多人。但求准狀。不求審理遞呈之後。永遠不敢到案。此案懸不結之又一端也。直隸天津河間。此等惡風尤甚。若任其經年懸宕。則被告干證。受累無窮。每逢新年開印。或值新官到任。一概換票一次。恐嚇傳提。徒為書差門丁謀利之券。實可深恨。查例載各衙門告言人罪。一經批准。即令原告投審。若不赴審。?復逃脫。及並無疾病事故。兩月不到案聽審者。即將被誣及誣證釋放。所告之事。不與審理。拏獲原告。專治以誣告之罪等語。嗣後有日久未結各案。原告兩月未經呈催。即照原告兩月無故不投審例。將案註銷。並將差票查繳。以清積牘。一面將註銷緣由稟聞。一面彙入月報冊。列於積案開除項下報查。__　　第九條分別皁白嚴辦誣告訟棍__直隸民情樸厚剛直。好善之風。甲於天下。而健訟逞刁者亦復不少。或貧民挾仇訛詐。砌詞上控。希圖拖累富民。或莠民聚眾相謀。動以錢糧差徭。控告官長。借大題為歛錢之計。或訟棍扛幫不勝。復以詐貝庄斃命。控告書差。借延訟為餔啜之計。種種幻態。不可言狀。一經批飭提省。則奸計得行。而無辜受累。嗣後省控之案。院司不可輕於批准。情節支離。批詞即宜斬截。不可用姑准飭府查復等語。少准一謊狀。即多造一陰功。其必須准理者。不可輕批提省。但責成本管知府。秉公研訊。或委賢明之員。前往會訊。其提省審辦者。則須剖分皁白。實究虛坐。理無兩是。勢不兩存。近來直隸京控省控之案。一經發交讞局。平日則多方彌縫。臨事則一味含糊。告官得實者。承審官迴護同僚。但議以不應重不應輕之咎。告吏得實者。承審官刪改情節。但科以笞杖及除名之罪。其控告全係虛誣者。則又曲庇奸民。惟恐反噬。但以懷疑妄控。及愚民無知等語了結之。奏交之案。十審九虛。刁訟之民。十虛九赦。問官皆自命為和事之人。訟棍皆立身於不敗之地。皁白不分。莫此為甚。自今以往凡京控省控重案。本部堂率屬議獄之初。即當確究虛實。審實者即治被告以應得之罪。虛誣者即治奸民以誣告之罪。黑白較然。不稍含混。一變向來麻木不仁之習。訟棍之積猾玩法者。除照律科斷外。再加嚴刑以痛苦之。本部堂懲治他犯。恪遵律例。獨至治盜賊訟棍。則當格外從嚴。冀以救一時之弊。有識者尚鑒亮焉。__　　第十條獎借人才變易風俗__嚴懲訟棍。邪氣雖除。而正氣不伸。則風俗仍難挽回。風俗之美惡。主持在縣官。轉移則在紳士。欲厚風俗。不得不培養人才。古者鄉大夫賓興賢能。考其六德六行六藝。而登進之。後世風教日?。所謂六德者。不可得而見矣。至於六行。曰孝友睦?任?。孝友則宗族敬服。睦?則親黨敬服。今世未嘗無此等人也。任則出力以救急。?則出財以濟窮。今世亦未嘗無此等人也。六藝曰禮樂射御書數。今世取士。用文字詩賦經策。其事雖異。其名曰藝則一也。今之牧令。即古鄉大夫之職。本有興賢舉能之責。本部堂分立三科。以求賢士。凡孝友為宗族所信。睦?為親黨所信者。是為有德之科。凡出力以擔當難事。出財以襄成善舉者。是為有才之科。凡工於文字詩賦。長於經解策論者。是為有學之科。仰各州縣採訪保舉。一縣之中。多者五六人。少者一二人。其全無所舉。及舉而不實者。該牧令皆予記過。教官如確有所見。亦可隨時稟保。舉有德者。本部堂或寄扁額以旌其宅。或延致來省賜之酒食。餽之儀物。舉有才者。本部堂或飭屬派充團長。酌給薪水。或調省一見札令幫辦捕務。舉有學者。本部堂或薦諸學使。量加獎?。或召之來省肄業。優給膏火。每州每縣。皆有數人為大吏所知。則正氣可以漸伸。奸宄因而歛?。此雖與清訟無涉。而端本善俗。尤在於此。用一方之賢士。化一方之莠民。芳草成林。荊棘不鋤而自悴。鸞鳳在境。鴟梟不逐而自逃。諸良吏無以為迂而忽之。_
與英中丞書|李棠階|HCJSWXB_RAO_1881|卷十五吏政一吏論上|今幸逢執事渡河諄諄以察吏安民為意即此慈心至誼河北百萬生靈皆在仁天覆育中屬在士民誰不感戴承諭令弟到處勸導鄉民使皆各安生理勿作非為弟雖愚訥敢不竭盡鄙衷以仰副德意竊計今日善後事宜仍要在慎擇牧令而已令與民最親果存一副愛民如子之實心絕去私利則自有實政與百姓相孚官民一體如父子兄弟之相親即有匪徒何能煽惑餘皆各條?為陳之伏乞裁酌一在行保甲保甲本　國家之功令　今上登極之初即以此通諭各省循良之吏當太平無事猶以此為汲汲況今粵匪未平捻匪方張尤不可緩但須實心實力因地制宜脾長等務擇公正人充之聯絡合縣互相稽察戶口田畝據實編審如此則一縣之事如網在綱皆有頭緒賦稅差徭皆有依據勿假手胥吏勿科索紙劄等費能不累民民自樂從由是奸細盜賊娼賭匪徒皆無所容若量取丁壯乘時教習武藝訓練行伍即古寓兵於農之法無團練之名有團練之實內賊不至竊發外盜不敢窺伺實為今日要務非迂談也?時事孔艱實未可因聯庄之不善而概廢團練一旦有急官民束手至其中細目惟在當局者悉心籌議期於允協耳　一除積弊向來錢漕差徭之實有累於民者次第釐革此已在仁明洞鑒中不煩贅述抑前承面諭欲將錢糧折中定價必以五成實銀五成鈔票為準務使官民兩得其平通行各省一律遵行而鈔票亦借以流通此實最善?如此則官民均無所藉口百姓尤不得以鄰封輕減致生觀望但各處形情不同如其中稍有滯處地方官酌量通融有票用票無票則以制錢二千抵銀一兩若零星小戶准其?銀完納或大戶包辦稍沾微利徐向小戶催收則更可踴躍總在地方官斟酌得宜若官吏有指勒訛索或竟不許撘鈔之處許士民據實控告官則參辦吏則嚴究果能查實嚴辦一二起自可令行禁止　一革陋規州縣之陋規經此番釐剔已屬無多竊意州縣固有陋規上司亦向來有之如錢糧之解費兌米之漕規及其餘?目弟亦不知其詳但向來所有必不能廢或可斟酌去其太甚使州縣少用一分則亦可少取一分矣執事廉介素著門包等亦不許收受此合省所知以此意倡率屬吏無不可行　一崇節儉太平之世州縣所入既廣豪華奢侈無所不至今已不能矣但彼時有彼時之節儉此時有此時之節儉因時因地量入為出幕友等席可省則省宴會酬應及一切輿馬服飾務從撙節儉以養廉實亦要務也一去衙蠹裁冗役各州縣??有奸胥猾吏久住衙門內外把持挾勢害人誣陷良民?制衣冠魑魅百出難以枚舉伏乞嚴飭各州縣確切查明嚴行懲辦詳報上司倘諱有為無含糊稟報若別經發覺或士民控告查實究辦並嚴參本官護庇之罪則此輩或可稍戢至各班冗役繁多看似不甚要緊然多一役在官即多一役食於民裁去冗役足用而止亦息罪安民之一端也_
勸誡紳士四條本省鄉紳外省客游之士皆歸此類|曾國藩|HCJSWXB_RAO_1881|卷十八吏政四官制|　　　一曰保愚懦以庇鄉__軍興以來。各縣皆有紳局。或籌辦團練。或支應官軍。大抵皆歛錢以集事。或酌量捐資。或按畝派費。名為均勻分派。實則高下參差。在局之紳耆少出。不在局之愚懦多出。與局紳有聲氣者少出。與局紳無瓜葛者多出。與局紳有夙怨者。不惟勒派多出。而且嚴催凌辱。是亦未嘗不害民也。欲選紳士以能保本鄉愚懦者為上等。能保愚懦。雖偽職亦尚可恕。凌虐愚懦。雖巨紳亦屬可誅。__　　　二曰崇廉讓以奉公__凡有公局。即有經管銀錢之權。又有勞績保舉之望。同列之人或爭利權而相怨。或爭保舉而相軋。此不廉。也始則求縣官之一札以為榮。繼則大柄下移。毫無忌憚。衙門食用之需。仰給紳士之手。擅作威福。藐視官長。此不遜也。今特申戒各屬紳士。以敬畏官長為第一義。財利之權。歸之於官。賞罰之柄。操之自上。即同列眾紳。亦互相推讓。不爭權勢。紳士能潔己而奉公。則庶民皆尊君而親上矣。__　　　三曰禁大言以務實__以諸葛之智勇。不能克魏之一城。以范韓之經綸。不能制夏之一隅。是知兵事之成敗利鈍。皆天也。非人之所能為也。近年書生。侈口談兵。動輒曰克城若干拓地若干。此大言也。孔子曰攻其惡。無攻人之惡。近年書生。多好攻人之短。輕詆古賢。苛責時彥。此亦大言也。好談兵事者。其閱歷必淺。好攻人短者。其自修必疏。今與諸君子約。為務實之學。請自禁大言始。欲禁大言。請自不輕論兵始。自不道人短始。__　　　四曰擴才識以待用__天下無現成之人才。亦無生知之卓識。大抵皆由勉強磨鍊而出耳。淮南子曰。功可強成。名可強立。董子曰。強勉學問。則聞見博。強勉行道。則德日起。中庸所謂人一己百。人十己千。即勉強工夫也。今士人皆思見用於世。而乏用世之具。誠能考信於載籍。問途於已經。苦思以求其通。躬行以實其效。勉之又勉。則識可漸進。才亦漸充。才識足以濟世。何患世莫己知哉。_
咨撥教官造冊移送州縣|劉?|HCJSWXB_RAO_1881|卷十八吏政四官制|為咨商事據善化縣胡令稟請通飭各學教官。將文武生員姓名年貌及入學年分。按季造冊移送州縣。遇有應行詳請褫革之事。地方官即可按冊而稽。立時詳辦。免致移取年貌。轉多周折等情到院。據此除批仰從嚴查察。遇有劣生犯案。即行詳請斥革懲辦。倘移學查取年貌。該管教官有心徇庇。開送遲延。亦即據實稟揭。以便參究。至所請通飭各學將文武生員。按季造冊移送州縣之處。礙難准行。查教官有心徇庇。固所不免。若如所請。州縣中之明練有為者。自能辦理妥協。倘遇事顢頇。勿論是否公允。即疏漏參差。於考試　　大典。亦多有轇轕不清之處。即如上年五月間。據前善化縣王令。於盤獲奸細案內。詳請斥革。綏?縣學生員于定飛前來。當經批准斥革研訊在案其如何究詰之處。該縣未經申覆。亦並未遵批照例將該生斥革緣由移學註冊。此次按臨靖州。該學仍申送于定飛考試。倘非本院查出扣除。已革復考。成何事體。似此事涉兩歧。種種窒礙難行。所請通飭之處。應毋庸議。旋准　督部堂張　咨稱據善化縣胡令稟請通飭等情。除稟批所稟不為無見。即通飭北南兩省各州縣教官。一體遵照。將文武生員姓名年貌及入學年分按季造冊。移送該州縣。遇有應行詳請斥革之事。即會學詳請斥革。以歸簡捷。惟防弊以立法。而法立則弊又生。非州縣教職得人。何由收教敕整齊之效。近來各學教官。惟知與生徒計較脩儀厚薄。何曾有教澤及人。州縣官惟知營利取巧。何曾以培養人材。訪求英俊為念。士習既壞。民風隨之。且有名隸學官弟子。陰為匪盜渠魁者。固由該劣生等。鼠狗之性。梟獍之資。自取誅夷。難於馴擾。然深維經正民興之誼。該牧令教職。何以自解乎。能勤思其職。時時以教化為念。則幾矣。等因。通飭各該學教官遵辦等因。到院來咨。持論平允。務除州縣教官積習。期以實力整頓之道。此作興士習之要務也。但既准其通行造冊移送。誠有所謂防弊以法。法立而弊又生者。查文武生員。教官有約束之責。州縣尤有管轄之權。宜如何作育培養。各勤厥職。今該縣所請。於教育之方。概未之及。但云按冊而稽。立時詳革。似概以不肖待士子。所見已偏。至生員遇有劣蹟。地方官詳請斥革酌量情節。無不立予批准。以示創懲。向例綦嚴。原不待教官按季冊送州縣始有斥革之權。若謂移取年貌致費周折。州縣與教官近在同城。文移往來。至為迅速。且凡事均可面商。何周折之有。至謂學官間有?庇。延不開送。該州縣自應據實稟揭。以便參究。又何得轉相瞻?。以私廢公耶。從前條例。已屬盡善。惟在州縣與教職實力奉行。以收教敕整頓之效。原不在多立章程。紛紛變更舊制為也。且所謂法立而弊又生者。其弊尤難悉數。果如所請按季冊送。學書紙筆之費不無需索。冊送之後。教官中因循怠玩之員。轉得因責有攸分。藉詞推卸。約束不嚴。厥咎安歸。更有甚者。州縣書役冊籍在手。萬一狡黠之徒。借端嚇詐。教官避袒護之嫌。不敢代為分辨。倘有?抑。尤恐別滋事端。是該縣所請按季冊送之處。與例不符。適以滋弊。應毋庸議。仍宜通飭該州縣教官等。按照舊章。隨時教敕整頓。毋得各懷私見。庶於吏治學校。兩有裨益矣。_
督撫同城急宜酌量變通疏|郭嵩燾|HCJSWXB_RAO_1881|卷十八吏政四官制|奏為　國家設官、如督撫同城一條急、宜酌量變通、謹就微臣閱歷所及、推論其源流、而究明其得失、恭摺仰祈　　聖鑒事、竊查明永樂初、潯桂柳三府蠻亂、遣給事中雷填巡撫廣西、為巡撫之名所自始、景泰三年潯梧猺亂、廷議以兩廣宜協濟應援、乃設總督、是總督巡撫二者、皆肇端於兩粵、終民之世、以十三布政使為定員、而總督巡撫、或分或併、或設或罷、大率以兵事相終始、成化以後、建置日繁、如京東北一路、有薊遼總督、宣大總督、又有順天巡撫、永平巡撫、保定巡撫、遼東巡撫、宣府巡撫、大同巡撫、天津巡撫、密雲巡撫、開府相望、然考其時、督撫駐?地方、從無同城者、保定添設總督、而保定巡撫、別駐真定、宣大分設巡撫、而宣大總督別駐陽和、至兩廣督撫沿革、其初分設巡撫、而後改設總督、天順二年、遣右僉都御史葉盛巡撫兩廣、則又稍易其名、成化元年又有總督兼巡撫、嘉靖中添設廣東巡撫、總督祇兼巡撫廣西、由梧州移駐肇慶、隆慶三年、又添設廣西巡撫、總督改兼巡撫廣東、是兩廣總督巡撫、明時亦未嘗兼設、　國朝以來、總督巡撫、著為定制、中間小有裁併、而視明世分更變易規模、固遠勝矣、其督撫同駐會城者三、曰福建曰湖廣、曰雲南、本不同城而移駐會城、遂成定例者一、曰兩廣、推原立法之始、地方吏治、歸各省巡撫經理、聽節制於總督、而總督專主兵、是以河南山東山西專設巡撫、即不復設提督、為不欲使武臣主兵、而巡撫又不得統轄提督故為巡撫兼銜、直隸四川甘肅專設總督、仍兼巡撫銜、大致以兵事歸總督、以民事歸巡撫、此　國家定制也、而巡撫例歸總督節制、督撫同城、巡撫無敢自專者、於是一切大政、悉聽總督主持、又各開幕府、行文書不能如六部尚書侍郎、同治一事也、而參差杌木之意常多、道光之季、兩廣蘊孽已深、叛匪一起、亂民從之如歸、蔓延?及東南、而皖豫之捻匪、陝甘之回匪、乘之以逞為亂者、皆民也、則各省撫臣之失職多矣、額設營兵、多或六七萬人、少亦萬餘人、竟不得一兵之用、鎮將參游、循資超擢、任為將帥者、更無一人所用、以轉戰者、皆勇也、而兵為虛設、積久又益加累、歲糜錢糧千餘萬、相與處之怡然、則各省督臣之失職尤甚矣、而自軍興以來、江忠源胡林翼羅澤南李續賓、及今劉長伯曾國荃劉坤一劉嶽昭等、皆以司道主兵、或積功至督撫、兵權日分、總督僅守虛名、而例定分年查閱營伍、考覈將弁、均係總督專政出巡之日為多、兩省情形、亦資周覽、軍興數年、此典竟廢、同治元年、兵部議奏御史陳延經變通營制一摺、奏　　旨江蘇浙江安徽江西陝西湖南廣西貴州等、省各鎮協武職陞遷調補、暫由巡撫辦理、千總以下、徑由巡撫咨拔報部、所有校閱營伍、考核將弁、并本省籌辦防剿、即專責成巡撫經理、其總督兼轄省分、軍政考核、著徑由巡撫就近著考、會同具　題、至巡撫同城者、仍照舊章辦理等因、欽此、因查一省千餘里之地、能考求其利病、周知其情狀、已難其人、至於兼轄省分、原不過奉行文書、周旋應付、稍事整頓、隔閡必多、所以議歸巡撫經理、蓋亦窮而必變之勢也、而與總督分省之巡撫、軍政民事、一聽主裁、與總督同城之巡撫、軍政既不得與聞、民事又須受成總督、一則虛列其銜、一則兩操其柄、是從前督撫同城、名存而實去者、僅一巡撫、自頃數年則督撫之名實兩乖、而巡撫乃尤為失職、臣請悉其得失利病、為我　　皇上一陳之、傳曰天下之動、貞乎一者也、惟其一也、故能齊百姓之耳目、而定屬吏之從違、宋置監州而兵以弱、明置巡按而政以囂、知道者惜之、然於政之所出、猶未有分也、督撫同城、愛憎好惡之異情、寬嚴緩急之異用、同為君子、而意見各持、同為小人、而譸張倍出、如舉一人也、此譽之彼毀之、則是非淆、劾一人也、此遠之彼近之、則趨避易、徒令司道以下、茫然莫知適從、其君子逶迤進退、以求兩無所忤、其小人居間以遂其私、　國家定制、錢糧及升調員缺總之藩司、刑案總之臬司、督撫專任其成、本不易有所設施、而又水火交攻、戈矛互進、是　　皇上設官以求治也、而督撫同城、乃萬無可言治、今使一縣而置兩令、一郡而置兩守、必不能以安矣、此理勢之固然者也、臣自道光二十七年通籍假歸過武昌、目悉吏治之媮、氣習之深、心憂其將亂、其後五年而亂作、前後督撫殉難三人、伏誅二人、被劾四人、賴胡林翼開立規模、風氣為之稍變、雲南之亂、則既成矣、前督臣張亮基每言及前撫臣徐之銘牽掣情形、輒至概然、而各直省吏治人心之蔽、閩粵為尤甚、細究其由來、數十年瞻顧因循、釀亂保姦、實以督撫同城之故、以言其事既如彼、以言其效又如此、歷來同城督撫、互懷猜忌、相為敵、獨於公事一切雍容坐視、以求免於嫌怨、承平日久、循例守職、亦庶幾可以寡過、處多事之時、承積疲之俗、而多所牽掣、苟安無事以謂之和衷、　朝廷獨焉賴之、自古中材多而賢人少、　　皇上委任疆吏、但使中材足以自守其間、一二賢者弛張以時、自可相維於不敝、督撫同城、則賢者永不得有為、中材亦因以自廢、此臣所謂急宜變通者也、近年雲南督撫、皆浮寄境外、一無憑藉、臣愚以為雲貴總督一缺宜暫停罷、責成巡撫剿賊以一事權、其閩浙兩廣總督、則或援照明制兼併一員、福建情形、臣不能知其詳、廣東督撫兩標及兩署書吏分別裁併、營政吏治關稅鹽務四者、未嘗不可整飭、權分則情多乖、責專則事易集、不獨於地方補益甚鉅、其有裨於　國家之經費亦必多矣、臣伏見明臣韓雍在兩廣總督任內疏言兩廣地大事殷、請裁總督、東西各設巡撫、當時立見施行、韓雍請分其責於兩省、今臣請重其任於專城、義取因時、事亦同揆、至於　國朝督撫之沿革、如河東總督、偏沅巡撫、時有廢置、即咸豐九年裁撤南河總督一缺、斷自　　宸衷、期使大臣無曠官虛設之員、天下亦同受其利益、用意至為深遠、臣撫粵兩年、於地方利弊源流、知之頗悉、懷此欲陳久矣、因慮語言稍涉直切、或疑其有他意、是以欲言復止、今旦夕交卸、以切身之閱歷求及時之變通、用敢推明得失利病之原、上備　　聖明採擇、可否仰邀　　皇上天恩、飭軍機大臣吏部兵部會議、并鈔發臣摺交各督撫公同核議、以求妥善之處、伏乞　　聖鑒施行、謹　奏、_
蘇省設局刊書疏|丁日昌|HCJSWXB_RAO_1881|卷十八吏政四官制|竊惟　國家設官分職。皆以為民。而與民最親。莫如州縣。得其人則治。失其人則亂。自古為然。於今尤急。溯自軍與以來。州縣中歧途雜出。流品亦至不齊。雖其中固多可造之才。而平日於吏治諸書。曾未體會。一旦身膺民社。茫然無所持循。凡百工技藝。皆學而後能。豈有親民有司。不學而能無謬失者。此循良所以日鮮。而民困所由日深。夫諸子百家之書浩若淵海。如理學陳編。或虛渺而憚於冥索。若稗志野乘。雖悅目而又病支離。?士子窮經[呫](咕)嗶。即負宏通之譽。其益只在一身。若使仕優而學。默勘得失利弊之原。推而至於一縣。則一縣受其庇矣。又推而至於一府一州。則一府州受其庇矣。天下者。州縣之所積。州縣若皆得人。盜賊何從而起。故今日欲敦吏治。必先選牧令。欲選牧令。必先使耳濡目染。於經濟致治之書。然後胸中確有把握。臨政不致無所適從。臣現督飭局員。選擇牧令。凡有關於吏治之書著為一編。如言聽訟。則分別如何判斷方可得情。言催科。則分別如何懲勸方免苛歛。胥吏必應如何駕馭。方不受其欺朦。盜賊必應如何緝捕。方可使之消弭。他如農桑水利學校賑荒諸大政。皆為分門別類。由流溯源。芟節其冗煩。增補其未備。刊刻一竣。即當頒發各屬官各一編。俾資程式。雖在中材。亦可知所趨向。譬諸百工示以規矩。則運斤操斧。悉中準繩。庶幾士習民風。因之起色。至於小學為童蒙養正之基。經史為藝苑大成之見。謹當陸續刻成。廣為流布。以仰副　　聖天子造士作人之至意。抑臣更有請者。目前人心不古。書賈趨利。將淫詞邪說。薈萃書編。水滸傳奇。略識之無。如探秘芨。無知愚民。平日便以作亂犯上為可驚可嘉。最足為人心風俗之憂。臣在吳中。業經嚴禁。誠恐此種離經畔道之書各省皆有。應請　　旨飭下各直省督撫。一體嚴加禁燬。以隱戢人必放縱無所忌憚之萌。似亦維持風化之一端耳。__　_
勸誡州縣四條上而道府下而佐雜以此類推|曾國藩|HCJSWXB_RAO_1881|卷十六吏政二吏論下|　　　一曰治署內以端本__宅門以內。曰上房。曰官親曰幕友。曰家丁。頭門以內。曰書辦。曰差役。此六項者皆署內之人也。為官者。欲治此六項人。須先自治其身。凡銀錢一分一毫一出一入。無不可對人言之處。則身邊之人。不敢妄取。而上房官親幕友家丁四者皆治矣。凡文書案牘無一不躬親檢點。則承辦之人。不敢舞弊。而書辦差役二者皆治矣。__　　　二曰明刑法以清訟__管子荀子文中子之書皆以嚴刑為是。以赦宥為非。子產治鄭。諸葛治蜀。王猛治秦。皆用嚴[刑](形)以致乂安。為州縣者苟盡心於民事。是非不得不剖辨。讞結不得不迅速。既求迅結。不得不刑惡人以伸善人之氣。非虐也。除莠所以愛苗也。懲惡所以安良也。若一案到署不訊不結。不分是非。不用[刑](形)法名為寬和。實糊塗耳。嬾惰耳。縱姦惡以害善良耳。__　　　三曰重農事以厚生__軍興以來。士與工商。生計或未盡絕。惟農夫則無一人不苦。無一處不苦。農夫受苦太久。則必荒田不耕。軍無糧則必擾民。民無糧則必從賊。賊無糧則必變流賊。而大亂無了日矣。故今日之州縣。以重農為第一要務。病商之錢可取。病農之錢不可取。薄歛以舒其力。減役以安其身。無牛之家設法購買。有水之田設法疏消。要使農夫有生聚之樂。庶不至逃徙一空。__　　　四曰崇儉樸以養廉__近日州縣廉俸入款。皆無著落。而出款仍未盡裁。是以艱窘異常。計惟有節用之一法。尚可公私兩全。節用之道莫先於人少。官親少。則無需索酬應之繁。幕友家丁少。則減薪工雜支之費。官廚少一雙之箸。民間寬一分之力。此外衣服飲食。事事儉約。聲色洋煙。一一禁絕。不獻上司。不肥家產。用之於己者有節。則取之於民者有制矣。_
與泰屬各寅好|李文耕|HCJSWXB_RAO_1881|卷十六吏政二吏論下|山左民風素稱?樸近來作姦犯科挾制官長世俗敗壞幾不可問豈盡民之過歟抑為民上者無以教化之也不教化之而徒思駕馭之制服之將益其愚頑決裂而不可復理則教化誠今日之急務矣耕之愚竊以為教化之道不一而其大者在於旌別淑慝主張公道使士民曉然於正士之可欽而敗行之可恥以彰癉為懲勸此正人心之大者也耕前在冠縣時每念各地方有孝子順孫義夫節婦及立品端方治家雍睦之人皆天地之正氣人倫之矩則宜表出為士民勸及查閱縣卷則四五十年內止有節婦一人不勝歎異因即出示曉諭與儒學紳耆慫恿開導一年之內旌表節孝十三人孝子一人其節孝之不及旌表但給匾額者五十餘人又六世同居及飭品修行之士四五人皆書額予之一時查舉而得人如此之多則從前之不查舉而湮沒者可知他縣之自來不查舉者其湮沒更可知公道不彰何以正民趨向望各寅好先以此為急務表章風厲使善者昭於耳目印於人心則不善之人有?驅默化而不知者矣其次則在整理書院書院之設原與庠序並重所以培養人材使賢者得以振興而愚者知所媿慕其術莫切於此士為四民之首欲訓民而先訓士亦教化之提綱挈領者也各寅好處若舊有書院自當加意飭若向來尚未設立必思籌議作興第建設非一朝之事而訓課則隨地可行望於每月立定課期先就明倫士拈題考取甲乙而獎勵之則當下即收作育之實而修脯膏火可以漸次徐籌之也又其次則在多設義學義學雖次於書院而於窮苦子弟則需望尤切耕前在鄒平膠州見城鄉幼蒙多有能念書而無力延師者隨將鹽當一半充公之項作為修金每關設立義學專教無力子弟竊謂人皆可以為善此等窮苦子弟第得念書即不可以限量即使無所成就而入過學堂氣質即有變化將來即有受用各寅好儻能捐資作興或勸紳士廣為設立其善量豈有暨哉至於宣講　　　聖諭廣訓為化民成俗之要奉行已久第出之以誠行之以誠與奉行故事視為具文使士民觀聽而笑玩之者不可同年語不可道里計儻能實力實心由城而推之鄉由朔望而廣之集?會期俾處處有木鐸之聲則人人服　　聖人之訓是在留意教化者各盡其心而已若夫教化之最親切者則莫過於放告鞫案之時蓋官之牖民原不能家戶喻曉其親切見面者惟在此時誠能出以誠心矢以耐性深入於案情之中而曲盡事理推廣於案情之外而婉示開譬誘之以孝子愷弟之行導之以忠厚長者之意審斷之公既足以服人牖迪之切更足以感人即或兼用刑威而慈祥之意已流貫於桁楊笞朴中矣現宰官身說菩提法非衣冠中大修行處乎至進求教化之本則惟在我輩立品飭行正己率物可以對百姓而後可以教百姓尤可一言以蔽之者也以上各條耕竊擬為教化要務各寅好講求有素必有先得我心之所同然者現在如何辦理望即示知此互證若更有切實之論見於施為者耕尤願得亟聞之__　_
明方正學先生是字論|牛振聲|HCJSWXB_RAO_1881|卷十四治體八臣職|余讀先生年譜。至答廖侯二子銘鏞之言曰。汝讀幾年書。還不識箇是字。我頭可斷。筆不可執也。嗚呼。此先生之學之所以正。而先生之所以為先生歟。是者何。堯舜所執之中。孔子所約之禮。曾子所知之止。子思所慎之獨。孟子所集之義。韓子所謂堯以是傳之舜。舜以是傳之禹。禹以是傳之周公孔子。周公孔子傳之孟子。得志與民由之。不得志獨行其道。富貴不能淫。貧賤不能移。威武不能屈。身可殺也。生可舍也。朝聞而夕死可也。為天地立心。為生民立命。為?聖繼絕學。為萬世開太平。總歸於一箇是字。先生之殉難是也。乃弟之就戮是也。夫人之自經。二子之從母。二女之赴水。十族之捐軀皆是也。是則生順死安。無復遺恨。使十族不遇先生。豈必不死。但不能重於泰山。至今彪炳毒史。震耀乾坤。吾知十族必彈冠相慶。含笑九原。深幸玉我於成之賴有先生也。昔人謂韓子原道。功不在禹下。余謂先生成就一箇是字。不顧十族之赤功。不在韓子下也。世人亦看得斷頭難。執筆易。執筆不惟不斷頭。而且富貴功名。雖三楊不能過。先生看得是難。斷頭易。但識得是字所在。其斷頭也。如饑食渴飲。夏葛冬裘。目視耳聽。手持足行而已。何容心焉。嗚呼。此先生之學之所以正。而先生之所以為先生歟。__又曰先生責二子。以汝讀幾年書。還不識箇是字。可見讀書原為識是字。識是字纔算讀書。不讀書。不能識是字。即自以為是。亦是其所是。非先生之所謂是也。不識是字。不算讀書。即自以為讀書。亦讀其所讀。非先生之所謂讀也。自古聖賢。兢兢業業。臨深履薄。所講求者。一箇是字。後之學聖賢者。尊師親友。竭精敝力。所尋討者。一箇是字。書之作為是字作。書之讀亦為是字讀。當先生時。斷頭是。不斷頭則不是。不執筆是。執筆則不是。其機括從書得來。尤從多年讀書得來。所以臨難認得真拏得定。一意孤行。百折不回。姚廣孝謂先生為讀書種子。誠哉。讀書種子也。世之讀書。無論幾年。即終身從事。果為識是字乎。果比自識是字乎。果能識是字乎。果肯識是字乎。得先生此言。為讀書者勸。庶念念事事刻刻。去非就是。皆歸實用。不至窮年咿唔。結局落得一身不是。_
書強忠烈公遺墨後|林則徐|HCJSWXB_RAO_1881|卷十四治體八臣職|天下之患。發遲則禍烈發。速則禍輕。當嘉慶癸酉賊兵未動時。猶厝火積薪也。忠烈攘臂一揮。賊狀以彰。賊謀以破。賊黨遂不能須臾忍。而　朝廷因得以辦賊。?誠見夫安危之算間不容髮。遂決然奮擊。至不恤以全家身命殉之。顏常山開土門以撓安史。王新建抵蠟尤以疑宸濠。其功?後先相埒。而於晏然無事時。為未兆遏謀計。冒首禍之戒。開非常之原。則所處更有難焉者。事既上。　　仁廟以功在社稷褒。信乎具社稷之功也。歲丙午則徐承撫三秦忠烈次君萼圃司馬。出遣墨三紙見示。受而讀之。其論李公之不阿。謂赤心人必不能為委曲事。可以見所養之正。論李公之不屈。謂無愧明哲保身之義。可以見所學之精。至於家書所言苦景不以語外人。儉德足以範子弟。勸安分。戒倚勢。尋常涉筆。於古人修齊之教。靡不規重矩?。揆合符同。自非浩然之氣集義之功真積有素。其流露於毫翰間者。能挾如是其昭融哉。則徐讀公之文。想見公之為人。而有感於其已事焉。爰綴書傳。後以誌嚮?之誠云。_
李東陽論|李元度|HCJSWXB_RAO_1881|卷十四治體八臣職|人臣之去就。揆諸義而已矣。道合則留。不合則去。義也。若身為重臣。受先朝顧命。不幸新主童昏。為權倖所蠱。既不能為伊霍之事。即當畢力維持。以冀君之一悟而徐去其毒。即事或不濟。而吾不惜委曲搘拄於其間。則吾之心力已罄。天下亦陰受其益。義不可以決去也。苟第悻悻然相率去位。自為計則便矣。如君國何。如先朝寄托何。昔者明孝宗時。閣臣劉健李東陽謝遷同心輔政。君臣之際。可謂盛矣。及帝大漸。召健東陽遷至乾清宮。執健手曰。東宮年幼好逸樂。先生輩當勸之讀書。輔為賢主。其付託亦可謂重矣。亡何武宗立。逆閹劉瑾亂政。健等力諫不從。韓文率九卿伏闕力爭。帝擬逐瑾未決。健在閣推案哭曰。先帝陵土未乾。若輩敗壞至此。臣死何面目見先帝。時健遷聲色俱厲。惟東陽語少緩。明日諸臣再伏闕爭。欲遂誅瑾。瑾先泣訴帝前。事大變。健等並乞骸骨。瑾矯旨聽健遷歸。而獨留東陽。東陽恥之。再疏請罷。不許。健遷瀕行。東陽祖餞泣下。健正色曰。何泣為。當日多發一言。同去矣。東陽用是蒙詬。有伴食中書之謗。侍郎羅上書勸退。至請削門生籍。易代後。如王士禎輩猶詆之。吾獨以謂不然。夫武宗惑瑾。特未悟其姦耳。一旦覺寤。猶棄犬豕也。後四年太監張永發瑾逆謀。遂磔於市。瑾非必不可去之奸也。又非若莽移漢祚。武氏移唐祚。立其朝者。不可一朝居也。健東陽遷皆顧命大臣。與國同休戚。豈一去所能塞責。瑾誅後。健聞武宗盤遊無度。輒歎息不食曰。吾負先帝。其歎也。與推案之哭。東陽之泣餞。其義一也。健初胡為出此言哉。且其時。韓文劉大夏戴珊馬文升楊一清劉忠等。皆去位矣。謂東陽必不可留。則將舉國而空之。使武宗益孤立。瑾益得為所欲為。儻扇藏之匕首。竟遂逆謀。健等何辭以謝先帝。史稱瑾凶暴無所不訕侮。於東陽猶陽禮敬。東陽潛移默奪。保全善類。天下陰受其庇。瑾嘗欲逮健遷籍其家。又逮劉大夏楊一清下詔獄。皆賴東陽力解。一清卒與張永定謀誅瑾。微東陽則一清且不免。瑾益稽誅矣。此外若陳熊安奎張彧崔璿姚祥張瑋等。並以東陽救得免死。至匿名書出。瑾執朝官三百餘人下獄。不有東陽。不幾無?類哉。宋青苗法行。仕者多投劾去。邵子曰。正賢者所當盡力時也。寬一分。民受一分之賜。但相率而去。何益。烏虖。議東陽者。其亦思此義也歟。攷健遷去位後。瑾令焦芳王鏊同入閣。鏊雖持正。不能與抗。惟與東陽彌縫其間。多所補救。世未有訾鏊者。遷罷相後。越二十一年。世宗復召入閣。年七十九矣。明年以疾歸。使必以不仕為高。則遷多此一出。世亦未有訾遷者。而獨苛論東陽何哉。東陽果貪位戀祿。則立朝五十年。宜坐致華膴矣。乃猶藉賣文鬻書以給朝夕。非是。則設客不能具魚菜。清節若此。而與戀棧者伺譏。不平孰甚焉。或曰。子於狄仁傑嘗著論非之。何獨寬於東陽。曰。時義不同也。仁傑值革命之變。義不當事偽朝。東陽顧命元老。非可以高蹈鳴潔。君臣之義無所逃於天地間也。且仁傑薦張柬之。其後柬之反周為唐世。盡以功歸仁傑。東陽救楊一清。其後一清定謀誅逆瑾。獨未聞以功歸東陽。且加詬病焉。豈非眾好眾惡皆不察哉。故論人者貴折衷孔子也。_
老安司紀事詩序|路德|HCJSWXB_RAO_1881|卷十四治體八臣職|滑縣老安司?檢。劉公名斌字簡齋。陝西咸甯人。狀貌魁梧。長身而勇健。善騎射。聞滑民聚眾作會。日種桹基。嚴禁之不能止。乃微服出訪。至近寨聞錘鐵聲。呼其門不應。偽為迷路者。亟叩之。鐵匠唐姓者出。公入見新鑄刀矛無算。不敢詰。求指迷而出。行數十武。有地窖。入視之。博者數十人。諸袒裼者睨其旁。公問胡不博。曰無錢。與之錢使博。博竟邀與飲。飲酣徐問曰。此地有謀反者。若知之乎。眾愕然。客何來。曰吾汴梁賈也。因索債至此耳。眾曰老安司劉公甚嚴厲。言若洩。吾儕無?類矣。速行。無多言取禍。公即謁縣強忠烈公克捷。告以故。馳赴郡告太守。太守以其事無驗。未之信也。公返老安。捕鐵匠唐姓者拷問之。唐曰吾所造形模。皆自林清來。問清何人。曰直隸教主也。與吾邑謝家莊李文成。縣吏牛亮臣。相?來久矣。問清安在。曰月前已返直隸。因反期既定。特?紏其黨。?期內應也。問何期。曰九月十五日。同時舉事。公密解唐姓入城告強。　與強公未明。公率縣役潛赴謝家莊收文成。與強公會鞫之。文成大言不諱。時亮臣充縣庫吏。家城中。並捕之。一訊而服。各加刑焉。下之獄。公徑?文成亮臣家。?搜之。得其黨籍。時嘉慶十八年九月初二日也。公謂強公曰。亂將作矣。強公迭發使告急於郡。不應。初七日黎明。城門失守。賊眾入。公整冠衣短襟袍。握刀出。時公子嘉善從。牽公衣。公推之仆。急出。遇賊於通衢。手刃二賊。尋遇害。嘉善亦見殺。嘉善乃公次繼室韓孺人所生第一子也。孺人在老安知大禍不遠。先期遣前室子寶善姪滋善避難於汴梁。嗣得公訣別書。使家人積秫樓下。四面環之。是日親率所生女巧雲。子炳善達善婢春梅夏蓮同登樓。爇樓下薪具燔死。又八日而清使其黨至京師突入　禁垣。幸公早擒牛李。滑賊不及待。先期反。不與清應。清勢孤。捕者就其家縛之。牛李受重傷。逃不遠。為官軍所獲。餘賊悉平。賊據滑九十三日。大肆荼毒。比大兵克復。城已墟矣。方公之始告變也。去反期尚隔旬餘。當時即發兵臨滑。按籍擒治。隨飛章入奏。不三日可達。時清黨猶未集也。出其不善意。分路捕之。賊眾竄匿不暇。惡得有九月十五之變哉。承平日久。官民宴安。耰鋤??者。包藏禍心。相誘以利。相誑以神。相激以勇。蔓延數省。響應成?。知者不言。言者復不見信。卒令變起倉猝。上勤　　宵旰。戕官殃民。勞師縻帑。雖?數使然。亦人謀之不臧也。事聞　　天語褒獎。以知縣例議?。　賜祭葬。入祀昭忠祠。　　予雲騎尉世職以恩騎尉。世襲罔替。　　天恩渥矣。公長子寶善襲職。廕從九品。迄今二十餘年。補官無期。困窘日甚。嘗餬口四方。其父母弟妹柩俱在滑不得歸葬。噫。諸賊逆謀敗露。實由於公。公與強公同鞫賊同殉難。強公子逄泰官至監司。攝臬篆。次子望泰　　賜進士。入翰林。改中書。今官同知。公子一子。長為窶人。同受　國恩。而一幸一不幸。非命與。然公之功烈。自不可掩。德恐其久而湮也。作詩記其事。俟采風者錄焉。_
與朱伯韓御史書|王錫振|HCJSWXB_RAO_1881|卷十四治體八臣職|六月二十九日錫振頓首寓書伯韓仁兄御史執事廣州讀邸報見閣下以俸滿保薦郡守引見仍留諫職甚慶甚慶即日得宗丈滌甫書謂閣下不聽友朋規戒之言致以彈章不實見絀?錫振在都中日宗丈嘗見謂伯韓樹立??宜且韜掩不當時時屑進言錫振深韙其言今書所稱彈章不識何指豈謂閣下所奏甘省事邪御史五品官耳郡守官高數級有地數縣俸八充羨出則乘輿張?入則高堂洞房視閣下為御史敝車羸馬惡衣菲食蕭然坐斗室中讀一卷自謂高天下而妻孥惴惴憂飢寒僮僕睢盱左右有不得志其官肥瘠奚翅千萬顧郡守職領一郡事有督撫司道數大官於上有數州縣牧令於下手不得握尺寸之柄徒日奔走承應於簿書期會之間御史立天子殿陛得執簡言朝政得失從容諷議天下事則其官伸屈又不與肥瘠均歐陽永叔言坐乎廟堂之上與天子辨可否者宰相也立乎殿陛之間與天子爭是非者諫官也宰相諫官繫天下之事亦任天下之責顧不重歟世顧不察儼然居是職者冀得一郡如?宅而登僊一見絀則垂首喪氣若將不得為人匪獨御史在京師得所居翰林曹司馬者未嘗不然烏虖士大夫處世叔季大抵勞苦墊隘有所不得已故嘗由肥瘠去就於其官而不知所伸屈在京日與閣下論此義者詳矣閣下毅然挺節思以其身示天下為不愛爵祿不干勢利之人又能躬自刻勵使不至於有所不得已而撓其志氣昔漢武帝以汲黯為淮南守黯辭以謂不勝繁劇乞留闕下補闕拾遺而不可得然則今閣下留此職者是汲黯所求而不得也　朝廷所以用御史未知何如於錫振之所云然今之所以留閣下亦未知何如於錫振之所云然然士君子居其官則思其職必問世之嘗我向如一有施報之心而忠孝已衰矣國士待我我國士報之眾人待我我眾人報之亂世游俠之言豈賢哲自待者之所宜設心哉宗丈之言期閣下尤遠且大弗如錫振知閣下深耳願閣下皆存其說而慎擇之?君子之自處審矣錫振自出京師於今年春首自河北而南沿流襄樊浮洞庭泛瀟湘至四月八日始達桂林先墓小有修治亡室亦就厝濡滯兩月餘歸柳州復十餘日鄉中樂土年穀順成唯潯梧上下江路盜風滋盛比來粵東此患尤劇南北行路萬里妄思有所閱歷以裨聞見而聰明阻塞依然空空如手中垂?耳世所患害?慮以吾當之亦復束手不知所出畏閣下風采不敢妄有所陳錫振老姊衰矣比復多疾將奉北行瑣瑣牽掣不知何日始能就道外間靡所駐足終當歸守其官旅游濡滯殊自不憀念前兩三年在京師與閣下輩時時過從日有友朋文酒之樂若不知所慶幸念閣下一出守則錫振蚤晚還京師交遊中求如閣下之相敦契者方不知誰何而今閣下留此職則錫振充然無復顧慮是又匪為閣下慶獨以為錫振一人者之所私慶云爾風便奉陳臨書神溯唯為道愛攝千萬_
與朱幹臣書|管同|HCJSWXB_RAO_1881|卷十四治體八臣職|相別三年思念不可勝。近聞閣下?官郎中執法秉公。無所撓屈。甚慰甚慰。而聞諸道路。或謂且得御史。如其然。則同深為閣下重之。古者諫無專官。自公卿至庶人皆得諫。其後乃專設諫官。而百寮之敢於言事者。猶不禁也。今則百寮不復言事。而彈劾諫爭之責。一歸給事御史。夫為任既專。則為責愈重。為責既重。則當識其大小之分。輕重之序必實有關於治忽安危。實為國計民生之所繫託者。舉而陳之。始為克盡其官。而不負　朝廷任使之意。若夫毛舉利害。不及大體。雖後之臺諫。習此成風矣。而恐非賢者之所宜出也。閣下剛毅抗直。練達世務。其在部中。已卓卓有本末。然則苟為臺諫。必大有異於今人。雖然。天下之事。不可枚舉。言之矣而不可行。如不言也。行之矣而無補於天下國家之事。如不行也。閣下處今之勢。苟為臺諫。其將何以為言。同聞之世事之頹由於吏治。吏治之壞根於士風。士風之衰起於不知教化。然而教化云者。非空文而無實具之謂也。以身訓人是之謂教。以身率人是之謂化。同鄉者私作議俗一篇。以為當今之風壞於好諛而嗜利。夫欲人之不嗜利。則莫若閉言利之門。而欲人之不好諛。則莫若開諫爭之路。天下之事。夫豈止此。然必先舉二端。然後人才勃興。而法度可以漸講。顧不知其言果當否爾。今寄上惟采擇焉。或謂同子言則近矣。然議俗之說。責難於君。使聽者持子言而得禍。則奈何斯言也。同竊以為悖矣。古之直言得禍者。皆其值主不明。而所遭有不幸也。當今　　天子仁恕恭儉。敬天愛民。雖草茅之士未嘗親瞻日月之餘光而不知　聖質。然近者伏讀官箴。則已窺見　九重勵精之意矣。而箴於御史實曰敢諫不阿。忠貞常矢。然則今之求言。比於懸鞀設鐸可也。而論者毛舉利害。不及大體。是　天子欲人之言。而諫官瘖不言爾。而顧以為言恐得禍。毋乃誣乎。無求利之思。無好名之見。本之以至誠。而陳之以愷切。持之以至正。而出之以和平。雖在中主猶能聽受。而況　聖君哉。誠恐得禍。則又未嘗無以處。孟子曰。辭尊居卑。又曰。有言責者不得其言。則去。慮其難而不居其位。可也。居其位而稍孤其職。則大不可也。同於閣下相契殊深。雖齒德相懸。而亦近乎朋友之當責善者矣。用敢發具狂言。靡所忌諱。伏惟留意省察。幸甚幸甚。秋寒珍重。不一。_
跋強忠烈公遺墨記後|陳仲良|HCJSWXB_RAO_1881|卷十四治體八臣職|太史公有言。死或重於泰山。或輕於鴻毛。非惟綱常名教之謂。天下安危實式繫焉。嘉慶癸酉滑縣之變。雖屬么麼小寇。然滑為冀豫重地。轉樞中夏。由濬縣則可窺大名。由開縣則可窺山東。由衛輝則可窺懷慶。入太行。而道口一鎮。漕糧大道。尤南北津途。咽喉所寄。賊欲屯踞全縣。為進取退守計。故聚黨最多。強忠烈公守滑。偵知賊陰謀。先設法擒其渠魁李文成牛亮臣鞫冶之。斷其脛。後以賊眾猝至。城陷。公捐軀殉節。賊家以其渠魁就斃不振。直隸教主林治亦遂無接濟之兵。南北寇不能厚集其勢。互為聲援。大兵一至。即奏膚功。由公之擒首逆於早也。然則公之死。繫綱常名教者在萬世。繫天下安危者在一時。所謂重如泰山。不昭然若揭耶。令嗣萼圃司馬。示公遺墨。論一家信二。良伏而讀之。雖[吉](支)光片羽。而公生平立心行己。居官承家。己具於此。其維持綱常名教。以身繫天下安危者有素。夫豈猝然遇難誓死。臨時僅完一身之名節者比哉。用書蠡見軸末。以誌慨慕。_
軍機說帖|李棠階|HCJSWXB_RAO_1881|卷十四治體八臣職|今天下吏治頹敗積習深固牢不可破實由於士習之不端而士習之不端則由於學術之不正故為治必先得人欲得人必先造士欲造士必先正學術古之學術道在明倫功在慎獨無他務也後世學術訓詁詞章源遠而流益紛今天下多故正窮變通久之會舊章宜稍為變通以求實濟如翰林本儲材之地今惟從事於律賦試帖敝精勞神虛費歲月而實無所用竊謂宜令教習庶吉士課以實學由身心以達於時務即大學格致誠正修齊治平之正軌也以此為本治經治吏治事及濂洛關閩諸儒等書次第參求皆歸於反己總以辨義利為先精研力踐使腳根真站得住他日當事變臨利害庶不至於搖奪課期仍照舊課題及　廷試皆以論策論用經史性理等書策用時事皆令絕去忌諱暢所欲言以覘其底蘊各部院堂司各官皆有公事日相接見因以知其人之才具獨翰林掌院學士終年不與諸翰林相見除門生故舊外面且不識何由知其人之賢否似宜令查明編檢講讀共若干人除　內廷行走外每十人為一班每十日進署一次掌院與相接見講論正學各抒所見皆不得無故不到可藉以知其人之所長薦舉備用庶不至大誤簡便可行較有實濟新議章程應請以同治二年　殿試後為始　國子監本以教士宜慎擇祭酒司業等官督率各堂認真訓課除文詩外兼課論策亦以經史性理諸書出題平常宜分日講說獎精勤懲游惰戒浮華務躬行要以漸敦實學為歸國家設教授教諭訓導等官原以教訓士子今則闒冗充數惟知索取贄禮修儀貪鄙無狀魚肉士子諸多不堪庠序為士人進身之階今日之士即他日之官不慎教於始何以責治行於後宜慎擇各直省學政令倡明正學督飭各教官認真教導從事於格致誠正之功要求實用勿徒循故事其教官之能舉職者隨時保薦不稱職者隨時甄別不必定待大計年分使皆知自愛互相濯磨并飭各教官分日於本縣市鎮地方設立公所宜講　聖諭十六條反復開導使愚民稍知道理趨向有定一切邪教自不能入所謂經正則庶民興於化民成俗之方不無裨益凡此皆似?而實急認真辦理必有成效養士之本儲材之方似不可忽也　恭查　恩詔內有各省地方官公舉孝廉方正一條今將及一年舉者寥寥一縣之中不下千百萬家一郡更難計數豈竟無一人足當其選只緣實在能稱其四字者必不求人知地方有司又無虛己求人之誠及相士之識如子游所稱澹臺滅明者遂只據?缺勿濫之例含混了事間有舉者又每以夤緣得之其名則是其實全非宜令中外大臣各舉所知但實在名實相稱者不論紳士布衣皆可入選不必待地方官而後舉舉之本以實行不以文詞亦更不必考試其原係科甲者較原資稍優錄用其餘皆酌量以教職用年老及文理不通者勿令來京如漢時存問耆老之意使有司賜酒米以為士民勸使天下知　國家用人不拘一格必更有瑰瑋皁犖之材出於其間以備任使視另開別科更張創始者較為簡便_
遵旨酌議摺|烏拉喜崇阿|HCJSWXB_RAO_1881|卷十四治體八臣職|遵　旨酌議具奏事、光緒九年二月二十日奉　上諭、內閣侍讀學士文碩、奏請釐正奏議體裁一摺、臣下因事建言、原不拘定程式、惟稱引地名、不宜任意割裂、本朝年號、尤宜敬謹全書、據奏近日奏牘、往往省文、殊屬非是、嗣後內外臣工陳奏事件、務當敬慎從事、不得稍涉輕率、其餘所陳各條、?都察院堂官酌議具奏、欽此、臣等伏考章奏體裁大要以明允篤誠為本、辨析疏通為首、誠如明諭、因事建言不必拘定程式、然近年內外臣工、間有敷奏失當者、或經　諭旨申飭議處、或經言路指摘紏泰、奏議之體非不隨時釐正、至文碩所陳各節、摭抬毛舉、臣等詳細尋譯、殊與大體無關、既蒙　?下臣衙門酌議、有不得不分別剖晰者、查原　奏稱向來條陳時務劾奏百僚、有須交議　飭查之處、祗應聲明請　旨施行、從無指名　奏派大臣查辦之理、若或事關通部、尤不容特舉一二人以任之、致啟擅專之漸而厲標榜之階等語、臣等查近日臣工陳奏事件、有應請　旨派員查辦者、間或舉眾望素孚之大臣、如閻敬銘彭玉麟等敬謹入　告、其人皆?歷中外、為國家舊臣、　朝廷委任夙專、豈待新進小臣為之標榜、況陳請雖由於臣下、而權衡仍斷自　宸衷、在　聖人虛懷采納、亦必審事察言、始行　俞允、如果跡近標榜、斷難逃　聖明洞鑒擅專之漸、更無慮矣、原　奏又稱近來奏牘、附片已嫌其多、如照例會銜公事、亦用附片具陳、殊與體制未協、而劉恩溥此次之附片、則更褻慢不倫等語、臣等查會　奏事件、若附片陳　奏如何列銜、不但體制未協、亦且窒礙難行未據該學士指明係何人何件、何年何日之事、臣等無憑考核、若會　奏事務較煩、正摺夾?、機序不清、間用附片聲明、似亦無損對揚之體、向來各衙門及各疆臣　奏事、一摺之中大約以三片為率、不敢過多、軍興以來、羽書旁午、文報紛繁、統兵大臣、恐繕疏遲延、間有一摺夾至五片者、疆吏以其簡速易行輾轉相效、而文不冗長、便於　垂覽、與嘉慶年間　諭旨、實皆因時制宜、並行不悖、況　前訓專指外臣、並未涉及科道、文碩曲為牽合、殆未知科道風聞言事、體格獨寬也、至劉恩漙彈劾俊啟、要以俊啟劣跡是否昭著為定、今查辦既已得實、該御史即屬敢言、從而議其修辭之誤、夾片之疵、已近於深文曲筆、?前者言臣劾　奏崇禮、該學士則追論之、今言臣劾　奏俊啟、該學士又追論之、其知者以為文碩本不以二人為然、不過性好挑剔、其不知者且以文碩專為內府大臣代鳴不平、其亦昧於擇言矣、原奏又稱滿洲世僕　奏謝　天恩、例用清文、蒙古漢軍亦從之、既而外省文職綠營各大員因承繕乏人、不得已而改具漢字摺、不期世風遞降、近且漸及駢聯等語、夫古今文體奇偶相生、　聖代字書清漢並重、未必字用漢文、詞用駢體、即屬世風日降、且　列朝宸翰、間有駢章、　國初名臣文集、列於　四庫者、其陳謝　疏　表、類用四六、寔不自近日而始、該學士亦偶未之見也、__原奏又稱寶廷前由內閣學士補授禮部侍郎、率請收回　成命、既涉浮偽近名、殊乖滿洲舊俗等語、臣等查寶廷原疏、援司馬光故事為言、豈其步武前賢、轉致有乖舊俗、若謂官非躐等、則魏象樞由左都御史　擢授尚書、亦嘗辭讓、寶廷自揣不勝部務、情事相同、如謂出於漢臣則為美德、而出於宗室滿洲則為近名、似屬強分畛域、且該學士不論諸寶廷疏辭之日、事閱數年、人已獲譴、乃並其謙讓悃忱亦加指摘、宅心既不復存厚、立論即不能持平、甚非謂也總之原奏論人則過涉苛碎、論事則過於吹求、臣等仰稽　成訓、俯攷臺規、以為釐正奏疏體裁實不在此、除割裂官名、如烏提墨熱之類、本見於處分則例、年號省文、復蒙明降　諭旨、當並原奏所恭引　諭旨　庭訓格言、一體欽遵、其餘各條、應請毋庸置議、抑臣等更有請者、我　　皇太后　皇上軫念時艱、孜孜求治、廣開言路、優待邊臣、書之史冊、實為千古盛事、在建言任事之臣、自當常存敬畏、於敷奏條陳、謹益加謹、即或語言文字稍有微疵、而養言路之風稜、軫邊疆之勞瘁、　聖心且　優容逾格、在臣下詎忍刻深、黃體芳屢進直言、其　疏內偶沿唐宋文人義法、約舉年號、此如詩書之稱文王武王、亦間稱文武、省括其詞、並非稗官陋例、即謂其不宜從簡、亦何至目為妄誕、詆為不敬、任意譙訶、嘉慶年間　諭吳熊光自簡用湖廣●●以來、朕即聞其接待屬員、過於嚴峻、批稟事件、往往措詞●●●其在軍機章京年久、擬寫諭旨、於訓飭之語習以為常、●●●●、文稟批答、自有一定體制、即使屬員偶有過失、亦應●●●●●●動遭呵斥、竟與擬寫諭旨相似、亦非體制、欽此、文碩留心掌故、於　列朝　聖訓研摩頗熟、故下筆時動沿訓飭之語、與吳熊光擬寫諭旨、習以為常相類、而不知與章奏之體已乖、其屢上封事、大抵駁斥言路、審勘　奏疏者居多、上年六月、曾奉　諭旨在案、若猶浸潤不已、將令臣下?趨緘默、言官致飾文詞、似以釐正體裁為名、轉蹈箝制言官之習、此其不可不慮者一也、原奏中　大清而仍以滿洲抬寫、　先帝而仍以先王抬寫、責人草率、躬自蹈之、至吉林寧古塔一帶、附近赫圖阿拉、譬諸周之豳岐、氣候嚴冷、較殊中土、近年時會日?、屯兵開府、文碩豈曰不知、乃有視若戍邊、苦寒呼籲、吳大澂已屬冒昧粗心、銘安更屬忘本等語、在貴臣不恤戍卒之勞、朝官罔知邊城之苦、容或有之、文碩曾經絕徼、忽為此言實所未喻、伏考　聖祖仁皇帝巡幸吉林　諭旨、此後將軍以下撥什庫以上、應念兵丁遠居邊境、無市貿易、身冒嚴寒、往採山木、妻子汲水、操作備極艱辛、時加憐憫、欽此、可見吉林一帶嚴寒、早經　祖宗鑒及、何必諱言、當此時局大難、邊臣陳戍役之勤勞、圖巖疆之險阨、正可思先朝締造之艱、急草昧經營之務、若猶粉飾不已、妄謂吹律可以回溫、撫軍真如挾纊、勢必令邊將鋪張祥瑞、摹會星雲、殊與　奏報邊情、大有關係、此更不可不慮者二也、文碩志在報　國、理宜就今日吏治民生、求所以規畫久遠、剔除弊端者、剴切指陳、上備　采擇、若但以撏撦?剔為事、深恐刻核太甚、則不肖之心應之、不獨攻訐言臣、與上年　諭旨不准懷挾私意、妄逞筆鋒之意相背、即稱引　成憲、亦識小而不能識大矣、?原奏之?述施沓、核以歷代名臣奏議、　國朝臣工　奏議即無此體、然臣等仰維　聖朝博采?之意、斷不敢持矛刺盾、苛以相繩、而其立言蹐駁、不便施行之處、臣等職領台綱、亦不敢曲為附和、理合詳晰覆陳、恭候　裁奪、是否有當、伏祈　　皇太后　皇上聖鑒訓示、謹奏、奉　旨已錄、_
重刊方正學先生年譜本傳序|牛振聲|HCJSWXB_RAO_1881|卷十四治體八臣職|振聲自弱冠讀方正學先生年譜。及本傳幼儀雜箴等作。慷慨太息。甚或流涕。想見其為人。而深以未窺全集為憾。丁未三月以試。事入漢中府城。聞?果山太守。朱梅?明府。倡捐重修　文廟。及方正學先生祠。不禁喜甚。謂同人曰。　文廟尚矣。正學先生祠尤今日之要務也。先儒謂正學不明。士自詞章外。不知所學為何事。振聲謂正學不明。士自財利外。?不知詞章為何事。得先生之正學從而正之。則聾發瞶啟。莫不恍然大悟其非。今日東南西北紛紛多事。若人人學先生之學。各忠所事。報知遇之恩。百折不回。地維以立。天柱以尊。天下尚有難處之事哉。振聲最愛譜序中張君論邊寇一段。為其先得我心。洵今日之要務也。今[太](大)守明府與邑紳首事諸公重新先生祠。豈皆無意乎。既而振聲向明府借得先生全集日夜讀之。不忍釋手。始知先生得周孔真傳。內聖外王。一身兼之。原不止以十族不懼。為足扶萬古綱常也。因念歷明迄今鳴鐸之地。?無成書可考。洵為鈌典。爰同明府暨首事楊柯亭。王斐然諸君謀。擇其尤精且粹者。別勒一編。俾歸簡當。協力同梓。以廣先生德化。適值院試。多士雲集。先梓年譜及本傳。與夫雜著之至要者。俾多士爭先快。知先生洪武時教授此邦。閱五百年所以令人?豆不忘者何為。[太](大)守明府眾首事之。竭力重新先生祠宇者又何在。庶因觀興感。在正學賴以不墜。則先生不死。而人人皆先生。人人皆先生。則世道人心。復唐虞三代矣。至極精極粹之作。請俟續刊以公同好。_
饒新泉六十序|李元度|HCJSWXB_RAO_1881|卷十四治體八臣職|古有大隱在朝市之目漢東方曼倩遂以避世金馬門稱?所謂吏隱者也然吾謂吏隱之高者莫如漢南昌尉梅子真觀其不辭卑官似柳下惠直言極諫似箕微比干及上書不報棄官變姓名入山修道世傳為仙去遂有神仙尉之目今南昌郡屬分寧奉新暨吾平之梅仙山皆子真栖息處也然則其為尉也殆有託而隱焉耳自功利之害深痼人心吏途益塵濁不可問能得吏隱之遺意戛戛乎難其人若能希風仙尉之萬一尤當絕出流輩甚矣古今人不相及也今乃於新泉通守髣?遇之君本東鄉士族三歲失怙母太夫人矢志撫以成立少劬學讀古人書能知其意及試厄於遇乃走京師供事閣部敘年勞以少尉發湖南非其志也然君轉以不舉其職為慮常慨然曰人重官非官重人也以孔子之聖尚為委吏為乘田程子則謂一命之士苟存心愛物於人必有所濟吾敢自菲薄哉初權桂東尉屬粵盜跳梁君以治團練功擢主簿時鄉兵獲賊諜二君之乃被掠而逃歸者力排眾論出其死尋授長沙少尉待獄囚恩威交濟時以善言勸化囚多感泣歲蠲清俸寒施絮暑施藥餌今二十年矣初杜中丞瑞聯守長沙偉君才檄權郡司獄而長邑囚即肆無忌憚相搏噬上官以君善撫馭也檄回本任遂以帖然時君已晉階別駕加鹽課司提舉銜而王司徒文韶時方撫湘疏薦君以通判?湖南補用崇方伯福主計典復以卓異薦稱其宅心行事老成練達為不可多得之員君遂由提舉銜加秩請二品　　封贈父祖如其階德配王夫人稱賢內助長嗣綏芝官粵西所?有名績葆芝培芝並為名諸生藹芝官皖南印芝敏於讀駟馬之門且日大矣今年三月為君六十攬揆之辰僚友製錦稱祝來徵侑爵之辭余惟君之仁心為質眾載口碑有熊興林者禁錮十年矣君數白其冤上官其非私遽釋之君復助以行貲余族子某本村農以從軍洊保千總歸撫標為人所牽累愚訥不能舉其辭陷囹圄三年首禍者遠颶其終無出理亦賴君獲昭雪君之造福?生類此者匪一端也然而人之知君猶其外著之績耳君天懷夷曠隨遇而安在官讀書課子常若置身簪笏外者既重刻　　欽定全唐詩　　皇朝經世文編縮為袖珍本以餉藝林復集同志採輯道咸已來名臣魁儒有關學術政術之作勒為經世文續編不脛而走海內烏虖茲豈俗吏所能為者耶然則仙尉之流風遺韻君殆近之而吏隱之目亦惟君之愛素好古為足當之無愧色擬以東方生猶覺非其倫也謹質言之為君壽且致無疆之祝計必不以為諛也_
實心任事以收乂安|楊素蘊|HCJSWXB_RAO_1881|卷十治體四政本下|題為太平非文員可致。圖冶以力行為先。請?內外臣工。大破積習。實心任事。以收乂安之效事。臣一介豎儒。七年外吏蒙　皇上不次掄擢。拔置臺班。即瀝肝披膽。總不足以仰報高深於萬一。臣言官也。宜以言為事。然今天下所患者。正在乎議論多而成功少。中外鮮實心任事之臣耳。臣故不敢勦襲陳言。浮泛列?。敬以力行之說。痛切為　　皇上陳之。　國家建官分職。內設卿寺各部院衙門。外設督撫藩臬按諸。司一官各有一職也。一人各有一事也。事事振起。則天下立見強固精明之象。若稍有叢脞。則苟且偷安。廢棄必多。?今天下。怠玩成習有不止于一二人一二事者乎。前此雖屢經　　天語申飭。言官條奏。然而諸臣悠忽之習。已成一極重難返之勢。總視為紙上之空言。終未有勉圖之實績。伏乞再行嚴?內外大小臣工。各修職業。共殫謀猷。操黜陟人才之權者。當實實以進賢退不肖為務。屏絕苞苴。郤除情面。勿徒以循資挨俸。遽了衡鑑之能事。司足國裕民之柄者。當實實以生財節用為務。如何而軍無庚癸之呼。如何而民無逃亡之慮。勿徒以分數考成。遂畢持籌之心計。責任封疆者。當思兵惰將驕。何計可以制其跋扈。寇警盜竊。何計可以靖其妖氛。職司本反者。當思死者不可復生。斷者不可復續。兇惡不至漏網。而無辜勿令含?。如此用人理財大兵大獄各得其道。而平天下無餘事矣。至於督撫[巡]按。或仗鉞臨戎。或秉憲巡方。均有懲貪勸廉之典。以察吏安民者也。當實實鋤奸除暴。扶善安良。俾貪墨之徒望風解綬。而循良之吏共慶彈冠。不得捨豺狼而問狐狸。獎奔兢而抑恬退。則大法小廉。民生其有瘳乎。推之庶司百職。人人振起精神。大破從前推諉之積習。事事求其整頓。一洗向來因循之陋規。此所謂有治人無治法。太平之效可立?矣。更願　　皇上推誠御物。於大臣則優以禮貌。於小臣則寬其微生月。俾人人得展才見長。是尤端本澄源之要術也。若夫政治得失。生民利病。容臣次第條陳。有聞必告。以仰副　　皇上孜孜求治之意。伏惟　　睿鑒採擇施行。_
經筵講義二篇|倭仁|HCJSWXB_RAO_1881|卷十治體四政本下|　　　學而時習之至不亦君子乎__臣謹案論語首章言學。是聖人喫緊為人語。世上無人不當學。帝王之學。為天下治亂所關。宗社民生所係。尤為緊要。朱子恐人不知所學何事。注中提出一性字。始能盡人性。盡物性。堯舜禹湯文武皆是先覺。湯之日新又新。文之緝熙敬止。皆是時習樣子。今日必須立起志來。以古聖先賢為法。未知必求其知。未能必求其能。如此日有孜孜。雖與堯舜禹湯文武比烈可也。望　　聖明勉之。　後覺者必效先覺之所為。乃可以明善而復其初也。即學於古訓乃有獲之意。師心自用。斷不能明善復初。__　　　道千乘之國至使民以時__臣謹案此言治國之要。亦是治天下之要。敬為萬事之綱。一言一動。尚不可忽。?國事乎。事無論大小。動於一念。便思及治亂所關。行於一時。便念到安危所係。如何敢不兢兢業業。至於信乃上下相孚之樞紐。法令一。使人有所率循。賞罰公。使人有所激勸。布一詔旨。四方諒其不欺。創一制度。百年守而不變。是之謂信。國用奢儉。不但關乎經費。并且係乎君心。一有不節。即為敗度敗禮之根。如寡嗜慾。省工作。止遊畋。皆是節用之事。必如此則財有餘裕。而國用不至匱乏。民者國之本也。古之人君視民如子。一民飢如己飢。一民寒如己寒。必使無一夫不得其所。書曰撫我則后。虐我則讎。可不愛乎。_
聖學|李因篤|HCJSWXB_RAO_1881|卷十治體四政本下|愚讀史至三代以前。而後知古之學。與古之所以王也。古無不學之天子。無天子學而不為聖人。當是時天下之言學者。率皆以天子為師。聖人為規矩焉。夫人皆以天子為師。則不致有細響爭鳴之害。而其本以端。以聖人為規矩。則不致有?言自樹之疑。而其傳以正。記曰非天子不考文。蓋無不學於天子者也。又曰雖有其位。苟無其德。不敢作。蓋無不學於聖人者也。自天子不學。而學之統在下。在下則不尊。故處士得挾私以害公。自天子學不皆聖人。而學之失在言。在言則不一。故百家得叢起而破道。秦漢以還。乘流逐弊始也。誤以文為學。而其學日靡焉。繼也並以文為不必學。而其文日益靡焉。始也以秦漢視三代。有曠世之感焉。繼也以后王視秦漢。而亦有曠世之感焉。嗟乎。不有天子而學為聖人者。將何以持其終哉。夫天子而學為聖人。其功非一蹴而至。則其事必博修而明。昔者堯之命舜曰。天之歷數在爾躬。允執其中。舜之命禹曰汝終陟元后。惟精惟一。允執厥中。此學之始也。而其人皆聖人。則是學為天子者也。說之告高宗曰。惟學遜志務時敏。周臣之進戒於成王曰。日就月將。學有緝熙於光明。此言學之始也。而其人皆天子。則是學為聖人者也。故語德有性反之殊。語行有安勉之辨。語世有創繼之分。而要其孜孜於學。異世同揆。雖末流漸細。伯相承。吾猶可遠綜其得失而詳說之。漢高馬上。奚事詩書。而每善陸生新語。文帝齋居。夜感鬼神。而遂為賈傅前席。武饒雄?。江都之策。三往而益親。宣本高才。修正之功。二人而已備。光武之受經。樂且忘疲。孝明之執業。貴而能下。貞觀銳志經術。自征伐而抵耄期之年。開元妙選師儒。躬迎送而崇保傅之禮。宋太祖晚好讀書。而子孫多令主。明高祖首開文治。而歷代有閒人。他如元帝鼓瑟吹簫優游寡斷。魏子桓博聞強記。流覽無成。荒蕪於六朝。爭燕泥庭草之工。淪喪於五季。召白馬清流之禍。而其間以不學失之者半。以學失之者又半。甚矣。詞章記誦之未為工。而忠信淵通之非坐致也。董仲舒曰強勉於學德。日進而有功。而范祖禹謂今日之學與不學。即他日之治與不治。則治術係之矣。程子曰今德之成就在經筵。而元承旨謂天下事宰相當言。宰相不言。台諫言之。台諫不敢言。經筵言之。則言路係之矣。尹焞為侍講。先宿齋沐。冀書己誠以悟君。而朱子謂生平所學。惟正心誠意。不敢不告。則臣節係之矣。曾子曰尊其所聞。行其所知。乃高明而光大。而孟子謂以德行仁者王。以力假仁者?。則世風係之矣。明帝重几杖之師。自枉乘輿。太宗端宏文之選。時清中夜。而前世謂漢之羽林。悉通考經。唐之屯營。皆受經義。則國勢係之矣。故真德秀論帝王為學之本。格物致知修身齊家之要。其篇自明道術至教戚屬。凡十有二焉。邱濬論王為治之序。治國平天下之要。其篇自正朝廷至成功化。亦十有二焉。蓋天子之學所謂大學。聖經之文綱也。曾子之傳日也。皆言其理也。德秀之書內也。濬之書外也。皆言其事也。天子而欲學為聖人。其用力之次第淺深。成功之久近難易。郅治之隆替偏全。討論其理。舉行其事。于以馴至乎唐虞而追于湯武不難也。__雖然。今世之言學聖者。吾竊惑焉。以為黃帝學於太真。顓頊學於錄圖。帝嚳學於赤松。堯學於尹壽。舜學於務成。禹學於西王國。湯學於威子伯。文學於鉸時子。武學於郭叔。此正史所不載。其言失之誕而不經。以為法四表四瀆。而學天地。準贏縮緩急。而學四時。因經緯德行。而學九州。隨仁智信武。而學萬姓。順嘲食息。而學百物。禦言聽動思。而學六曹百執事。此荒忽無可致力。其言失之浮而鮮據。其最陋者。則斤斤言御經筵。復名對襲前人之成說。而無所發明。夫經筵者學之一地。召對者。學之一時。且不知慎擇宮簷。委啟沃於僉邪而朝嬰夕側。翻為宴溺之私。不知簡求閣臺。付論思於巧令。而紏繆繩愆。罕賭對揚之益。往往然矣。即使書日便朝。薦紳儼列。昌言正論輻輳於前。以為匡迪則易。而暮夜所臨。晏朝所列。紛華眩目。淫巧蕩心。以為持養則難。故經筵召對。一日之暴。深宮燕間。十日之寒。此勢必不相勝。其言失之拘而不達。其尤繆者。則泛泛言心即政。政即道。踵制科之惡習。而無能變計。夫心有人心道心之別。政有徒善徒法之譏。故大學言心必言正。中庸言性不言心。朱子以為或生於形氣之私。或原於性命之理。而今曰心即政。將保其皆道心無人心耶。二帝不傳政而傳道。三王有傳政。而要皆論其所存。程子以為本關睢麟趾之意。行周官周禮之法。而今曰政即道。將保其政之盡善而一一合於先王耶。?乎平居有講貫習復之勤。存養省察之嚴。方寸之內虛靈自持。必先不乖其守。而動靜云為之際危微。理欲之防。酬酢之時。萬變紛紜。而後不爽其衡。蓋心放之則易。操之則難。政非知之艱。惟行之艱。皆一切置而不論。其言失之僻而無稽。古之學者。其得如彼。今之學者。其失如此。豈真氣數之有升降。而降材之有殊哉。吾聞天之生人。貴者多秀。故以貴治賤。即以賢治不肖。書云。惟人萬物之靈。則人之秀於物也。又云。亶聰明作元后。則天子之尤秀於人也。此亦何分於古今。而必甘自遜謝。以為不如。將謂有異人。亦有異天乎。天不可異而人自異之。蓋學與不學之辨也。孔子曰。十室之邑。必有忠信如邱者。不如邱之好學。故化赤漸乎丹。為黔資乎墨。東矢貫屝。鐵羽更加其深入。西金躍虎。淬磨尤利於發硎。失物則亦有然者矣。而?於學乎。?於天子之學為聖人乎。且吾觀唐虞三代之君。率勞心焦思於上。茅茨不翦。上階不除。則無宮室之侈也。大羹不致。粢食不鑿。則無燕衎之奉也。大路越席。後庭練裳。則無服御之華也。清廟之音。一唱而三嘆。朱絃而疏越。后妃之美。勤著於葛覃。風行於芣菖。則無聲色之娛也。當時如巢許之徒。甚至視天下為厲己。相率而逃之。其語雖大過。亦可以知古人之非樂此而自便矣。夫民勞則思。思則善心生。逸則淫。淫則惡心生。而又世之人主。生於深宮。長於富貴。慆心溺志之物。習若自然。慎修思永之圖。置於身外。而一旦欲奪其所恃。進以所難。即使橫經問業。如尋常章句之士。尚不能得。?天德王道之重。訏謀定命之微。妄冀生安。羞居困勉。無論其不學。即學亦鋪張之具耳。__愚嘗考明道和靖之說書。西山仲深之衍義。而約舉其最切於時君者。則效法宜明也。伊尹之訓太甲。周公之期成王。稱先德。不軼於湯武。述前徽。不出於夏商。何者。事非其所近。雖大不親。言非其所能。雖高弗涉也。今執孟子我非堯舜不敢告王之語。若殷周已不足為。矧降而漢唐乎。然則伊周豈薄視其君哉。自宋以來。孰不以堯舜待君。孟子自待。而究其所成。比太甲成王者何人。愚以為學者。效也。以後覺效先覺。近則祖宗之家法。遠則先朝之實錄。擇其善者而從之。其不善者改之。其虛實必有辨矣。則日講宜切也。今之講筵。類以十三經二十一史。彙而進讀。愚以為世之儒者。窮年下帷尚不能竭一經之用。如二十一史。卒業者益難其人。?人主宮寢之內。燕居之時。未必時時皆學。驟受以經。則扞格而不人。泛投以史。亦駁雜而無從。曷若曰。講經義數條之外。?大臣有識者。集漢文本記貞觀政要。及慶歷宏治諸篇。共為一書。置之上前。講臣敷陳而條晰之。俾無有高遠難行之患。而凡稗官野乘蠱惑君聽者皆屏如鴆毒。聞之共庶幾矣。則侍從宜簡也。程子有云。人君一日接賢士大夫之時多。親宦官宮妾之時少。則道積厥躬。德修而罔覺。吾觀立政之篇。自三事大臣。下及承僕侍御虎賁綴衣之屬。凡朝夕在上左右者。皆三致意焉。故曰。出入起居。罔有不欽。今世主之御經筵不數數也。其對賢士大夫端人強諫之士。不數數也。而其所最狎者。顧所謂承僕侍御虎賁綴衣之屬。畋獵聲歌玩好之端。苟慎求賢者而任之。亦安往非學矣。則節儉宜敦也。傳曰。上有好者。下必有甚焉。漢諺曰。城中好高髻。四方至一尺。所謂踵其獘而甚也。今天下之獘極矣。其患在奢。其風自上。愚謂公侯之家。世祿之冑。一馬之?。費至數千。一食之須。費至數百。珠徑寸。則不可為價。石色丹。則不可為值。以至籠賂公行恬不知愧。害將有不可勝計者。令非不嚴禁之。然驕奢之源不杜。貨賄之流不息。而欲清其源。則必自上始也。齊高祖曰。吾治天下十年。當使黃金與土同價。故后宮有大練之服。而下之衣綵者不安其身。宰臣有脫粟之餐。而下之食旨者不甘其味。其所令反其所好而民不從。以言教者訟。以身教者聽矣。則風俗宜厚也。吾觀周公之處頑民始終凡八誥之。反覆二代興亡之故。忠厚悱惻。溢於言表。而卒之東遷以後。天下諸侯?起而叛周。而服事不二。以迄於亡者。則向之頑民何則。所以結之者深。感之者至。故久而不可變也。目人主之權。賞足以褒天下之善。刑足以止天下之奸。然皆治其已然者耳。若夫消患於未萌。勸誡於未立。發其羞惡之良心。而恃為根本之遠計。則非有曠舉不可。武王代商封舜禹之苗裔。尊微箕而不臣。興滅繼絕。若于勘亂之謀無與。此所謂曠舉也。獨不可倣而為之乎。?夫好生而惡殺者。天道也。先禮而後刑者。君德也。先後之序。今既不能盡合。而內之臺省外之節鎮。一切入告之章。皆有劾無舉。以為舉出於徇私。安知劾不出於報怨耶。夫大臣。國家所與共治者也。一薦賢之事。疑不敢信。則天子為孤立矣。傳曰。大臣以人事君。又曰。人君勞於求賢。而逸於得人。今之論者。率以刻薄猜忌之道待其下。而下亦以粉飾因仍之政事其上。上下相蒙。坐匱之術也。亦反其本矣。則功令宜信也。語曰令出如四時。又云布令如金石。古之賢王或用一人下一令。非有大不便于民者。?守之不易。何哉。易之而大善。則民受其利。易之而小善。則民兼受其利與害。苟易之而不善。即其害未有窮也。今一令之行。上嘗數變矣。夫數變以求其善。未必得善也。?令在甲而移之乙。則甲之害。人已受之。令在乙而移諸丙。在丙而移諸丁。則乙丙之害。而人又受之。假使專守其甲。僅害之一耳。今且以三易得三害。善者不可知。而害者未有已。何如政有徒循舊章者之為得乎。夫明效法。切日講學之事也。非學無以要其成也。嚴侍從。敦節儉厚風俗。信功令。不盡學之事也。非學無以悉其故也。天子而必學。則道與法皆自上而操之。天下之儀型乃端。天子必學為聖人。則制行與立說皆自上教之。而天下之視履不惑。故主敬以立其基。克勤以擴其慮。存誠以俟其積。無倦以期其終。迪德以正其本。發政以觀其施。原于稼穡艱難以定其志。推乎禮樂修明以達其才。體諸尊賢敬士以作其孚。極之配天饗祖以盡其蘊。而學之能事于是乎畢。然此皆載于史傳。備于經筵。近而求之有餘師矣。_
請進日講疏|倭仁|HCJSWXB_RAO_1881|卷十治體四政本下|奏為敬瀝下忱。請進日講。恭摺具　奏仰祈　　聖鑒事。竊聞考古可以知今。慎終必先圖始。自來求治之君。或於便殿涉覽?書。或於經筵講求古訓。本集思廣益之心。為勤學好問之事。豈過為是勞苦哉。?是非悉昭於千古。法戒即判於一心。心以有所慕而思奮。舍己乃可以從人。心以有所畏而知警。思艱乃可以圖易。古之人主。所以致治太平者。其道由此。去年秋間京師盛傳　　　皇太后特簡廷臣進講通鑑。風聲所布。中外欣欣。罔不以手加額曰。此帝王所不數見之盛事。　　　皇太后垂念及此。此誠社稷生民之福也。一時士大夫同心向道。爭自濯磨。咸謂　　　皇太后聖明天縱。猶孜孜好學如是。我輩宜何如砥礪。勉為　國家有用之才。爭向書肆購求通鑑。所有善本。為之紙貴。可見上行下效。感應之機。捷於桴鼓。若使見諸實事。著為令典。其鼓舞更不知何如矣。乃自去秋至今。未見舉行。自以政務殷繁。暫為停緩耳。以　　　皇太后求治之誠。豈有始勤終怠之慮哉。但今天下望治情殷。美意爭傳於萬口。實政未舉於一朝。論者以　朝廷有此善舉。而諸臣不克成其事。誠可惜也。或謂今日之務。宜求實濟。不必沾沾於具文。　實濟不分於?而分於心。心之不存。雖帝典王謨。皆可視為具文。而無關體要。心之所屬。雖衢謳巷議。皆有資於實濟。而為益身心。?通鑑一書備詳治忽之由。足定從違之準。尤治天下者所急宜留意者也伏願　　　皇太后明降諭旨。諏日進講。以　　天亶之聰明。　　日新之學問。不惟　　聖治彌增美備。中外共仰精勤。而我　　皇上好學之心。日聞　　慈訓。亦必益思奮勉矣。臣愚昧之見是否有當。伏乞　　　皇太后　　皇上聖鑒。謹　奏。__再通鑑一書。卷帙浩繁。似可擇其有關治亂得失者。日講一二事。此外無庸?及。以歸簡易。至致治之理。莫備於經。若取四書五經中切要之言。俾講官衍為講義。敷陳推闡。與史鑑互相發明。則裨益　　聖德尤非淺鮮。附片謹　奏。伏候　　聖裁。_
體論|李楷|HCJSWXB_RAO_1881|卷十治體四政本下|為國者貴於識國體。善乎橫浦之言曰。一都一邑亦自有體。第識之者鮮耳。夫國體猶身也。人之聖愚不同。而體略同。國之治亂不同。而體遂大遠。識體固難。為體者尤難。是故君子不可以不慎。古之為國者。以開創之人為鼻祖。以守成之人為肖子。以中興者為神孫。以末季者為敗類。何也。國體立于祖宗。守于臣工。信于天下。雖有善者。不得?有所變更。此一定之體也。祖宗忠厚。易之以聰察。則流為忍。祖宗勤勞。變之以端拱。則趨于弱。祖宗節儉。不可以好大而喜功。祖宗仁恕。不可以煩苛而慘忍。席前人之業者。為體所束而不敢肆。即在開創之君。不敢妄一言動。苟一立法者。何為若是之鰓鰓也哉。今日偶一為之者。後世將指以為口實。蓋上顧于天命。下視乎輿情。酌于前代。商于臣工。而後乃著之為令。憲之為律。我之不敢睢恣者。祖宗之道固當然。祖宗之體亦所當然。嗚呼。豈易言哉。體有小大。有貴賤。人之所宜辨者也。體有修短。有強弱。天之所不移者也。國家之體亦然。周之奄有四海也。一道德。同風俗。固宜天下之國。無不象指。而周公之魯。太公之齊。治法一判。而後世之強弱修短以之。此可以知兩公之國體焉。齊人之功利夸詐與魯人大異。強者先亡。弱者後亡。天道之所在。亦大可知矣。而昧者驚葵邱之盟主。以王霸並稱。至于秉禮之邦。惜其孱于三桓。幾以弱者之延。不如強者之赫奕。孟夫子必扶王以黜?。羞桓文而卑管晏。愚嘗推其意。知國體之光明磊落者。尤宜以可久可大之道。端其始。而戒其終。聖賢之於國體也蓋如此。迨乎七雄之時。或強或弱。亦各有其體焉。秦之體虛恢而不堅。耗竭而不永。似強而不強。其強陽也。乃其所以為羸也。愚謂聖賢之道。與國家之體。必相須以有成。體則其規模氣象。道則其精神命也。體厚不如氣厚。國強不如君強。何以明其然也。厚于氣者貌雖清而壽。嗇于氣者貌雖肥而夭。是故為論國者。言人心言天命。而國體次之。此主氣之說也。夫亦不敢狃祖宗之法。而?天人之際也歟。或曰身藉手足。國藉同姓。一體之誼。不可削也。觀于往事。莫不皆然。以此推之。休戚與同之臣。亦同體之義也。天下一家。其為之士民者。皆同體也。同體之中不可以暌異。善為國者。其勿恃祖宗之盛。而忘天下之人哉。_
備荒議|陳庭經|HCJSWXB_RAO_1881|卷四十一戶政十六荒政一|從來救荒之良法多矣。然有通有塞。必視其地。有利有弊。必視其時。又或行或不行。必視其人。蓋無定法也。善治天下者。籌當事之策。必籌先事之策。先事之策。莫要於開水利。而立義倉次之。設砦築堡又次之。昔禹之治水有三。始洩之以去害。則導川入海。繼蓄之以興利。則瀦水為澤。終乂之以播種。則濬畎及川。故夫子稱其盡力乎溝洫焉。溝洫之法。即周官遂人之法也。今之江南水利也。有合於遂人之法矣。三江之兩旁。或十里。或五里。則有縱浦。縱浦者。江之支流也。縱浦之兩旁。或三里或二里。則有橫塘。橫塘者。又浦之支流也。塘之兩旁。又有港?。港?之兩旁。又有溝渠。而凡江浦涇塘之上。莫不有岸。萬夫有川。三江也。川上之路。則江岸也。千夫有澮。縱浦也。澮上之道。則浦岸也。百夫有洫。橫塘也。洫上之塗。則塘岸也。十夫有溝。港?也。港上有畛。則港岸也。夫間有遂。則溝渠也。遂上之徑。則塍圩也。此即遂人之法也。按禹貢揚州之域。所稱厥田上下。而至今皆成饒沃者。得水之利故也。堰以瀦之。壩以壅之。隄以束之。圩?以衛之。閘以時而啟閉之。水至有以泄橫流之潰。水退有以溉高仰之田。所以雨則不溢。旱則不涸。田有秋而財賦甲於天下。然而東南水多。而不盡得水利。西南水少。而恒不免水害者。何也。則溝洫不修故也。是故溝洫之制。無地不宜。而西北尤亟。考西北諸郡邑。或支河所經。或澗泉所出。皆可引之成田。以殺水勢。其淀之最下者。皆可留以瀦水。淀之稍高者。皆可如南人成圩之法。水利興。而水害亦除矣。大抵天下形勢。近山者在乎闢泉吐溜。濱河者在乎穿渠引流。至高山平原。水利所窮之處。在乎多開池塘水庫。多鑿井以資灌溉。隨地制宜。或瀹之使通。或渟之使匯。或滌之使暢。或障之使?。不限方圓。不定多寡。不拘曲直橫斜。因地勢而利導之。因古法而變通之。總以水之蓄洩為度。旱澇均必可資也。夫西北地廣人稀。而歲入無多。家無蓋藏。惟水利興。將饒沃無異東南。大利一也。東南轉輸一石。費至數石。昔人謂西北有一石之收。則東南省數石之賦。大利二也。河南防河堤。湖廣防江隄。南直浙江防海堤。有溝洫以容之。漲發不憂衝決。堤岸搶築歲費。漸次可裁。大利三也。軍政莫甚於屯田。溝洫通利。荒土開墾。悉可耕種。因此召募開屯。不費餉而兵額充足。大利四也。邪教之起。多由游民。百姓皆從事於隴畝。風俗自靖。大利五也。溝涂縱橫。戎馬不能踰越。足資阻固。大利六也。以此推之。豈復有堯災湯旱之虞哉。__雖然。義倉之法。不可以不立也。古者三年耕。必有一年之食。九年耕。必有三年之食。倉人藏粟。遺人委積。皆預為先備。以為散利之地。故朱子設立社倉。所以保富安貧。與王安石青苗有異。為法至善。後世行之。有病於挪移者。有利於豪強武斷。而不及窮黎者。有出息而遇歉歲。則其本難償者。非立法之弊。行法者之弊也。其法在每鄉勸諭為之。或一鄉自建一倉。或數鄉共建一倉。紳耆有願助者。不拘定數。以濟其施。豪富不昔助者。視所應出。以重其罰。登記有司。戶口有冊。出入有掌。開閉有時。散領有簽。斛斗有式。次年春夏。推陳出新。因數多少。貸與農人。息取加二。小荒則貸貧而減其息。必公議而酌行之。大荒則盡捐而賑其窮。必計眾而均分之。雖有公事急需。不得輕移。以致耗散。如有豪強強糴。不得寬縱。以起紛爭。日月積之。歲歲積之。斯民無大飢之患矣。官之為民計。不若民之自為計。故守以民而不守以官。則吏胥無由滋蠹。城之專為備。不若鄉之多所備。故貯於鄉而不貯於城。則散歛可以隨時。其法可久行而無弊者也。雖然。砦堡之制。則又不可不設也。周官救荒之政。除盜賊居其末。後世備荒之策。防盜賊居其先。義倉之置於鄉。無城郭足恃。或有?奪騷擾。則義穀蕩耗。斷難復聚。是所以固守禦者正未可少也。往時北方居民。恒葺砦而栖。恃樓為固。十里五里之地。三家五家之村。併入團居。互相捍衛。內圉既固。外患不侵。計無有善於此者。大抵村鎮之有牆濠。猶州縣之有城池。挑濠之法。一宜深。使不易填。二宜?。使不易越。三宜暗?。使不易渡。濠內所取之土。便可築牆。形勢宜險要。基址宜堅。修築宜厚。牆濠之外。柵門以扃之。角樓以巡之。瞭臺以望之。弔橋以開拽之。無事則力田興作。有事則閉門守禦。至其中清查戶口。則於保甲專其責成。督率工程。則與水利同其策浚。可以固生聚。可以保積貯。可以行清野之法以困敵。所謂一舉而眾善備者也。此皆備荒之大要也。然而愚者可以樂成。難以圖始。此議一出。必有難之者。一則笑其迂緩。而不知成大事者。必不可求近功也。一則慮其費大。而不知有大利者。必不可惜小費也。一則畏其煩難。而不知天下無難成之事。患無任事之人也。為長上者。與其焦慮於征賦無從。罪黜將至何如集父老而謀於先時。為富室者。與其咨嗟於租課弗登。寇盜愈熾。何如消鄙吝而圖其長策。為小民者。與其滌場無望。呼貸無門。轉徙流離。囹圄溝壑。何如悉筋力於畚挶。忍疲勞於井里乎。此三者之宜講。昭然可者也。至於禁遠糶。禁游民。教他往豫糶。教多畜別種。隨其時其地而善用之。則存乎其人。良法具在。可按而行也。_
與吳方伯書|舒化民|HCJSWXB_RAO_1881|卷四十一戶政十六荒政一|東境省西數郡。上冬雪澤頗稀。今歲蝗蝻復萌。知所不免。閏五月內。忽有飛蝗。不知從何來。有一過而不留者。有落地遂遺子者。舊種既將萌動。新子又復繼之。所以生生不已。各邑蔓延。特分多寡輕重耳。本年暘雨應時。五穀暢茂。一旦為蝗蝻殘食。農民能不疾首痛心。於是各鄉各里。自派有地之家。集夫分團撲打。切己之事。詎不認真。而所以不遽報官者。誠恐胥役下鄉。轉多騷擾。故畏官甚於畏蝗耳。然而事無統紀。集夫不多。時日又長。冒暑蒸炎。力既易竭。而心亦易懈。遂以為無可如何。而委之天數。嗚呼。是可傷已。某竊以為捕蝗舊有成書。固可隨時變通。而無不由地方官之督率。捕蝗亦多。條教。而鄉民難以盡喻。要不外未飛者圈圍撲打。已飛者易以錢文。最明最?。易知易從。蓋一切捕打之方。鄉民無不備具。秤買之法。鄉民無不周知者。特需上之人督率而勸勞之。斯民氣益形鼓舞。至委員下鄉。實為無益。誠如昔人所諭。未見捕蝗之利。先受捕蝗之害。而地方官為民父母。則不得諉為不見不聞。且夫動眾之事。民亦甚樂。夫官之督之也。特樂之而恐不勝其苦之。斯畏之耳。誠使為父母者。實以子民為心。輕騎減從。不費鄉間一粟一芻。差給飯錢。不許絲毫需索。高腳之牌。令行禁止。則望官如望歲矣。而又於各堡各村。擇其殷實老成者。任之以事。勸令分段督派。以專責成。則呼喚較靈。指臂有助。官亦不慮過勞。而歡聲動地矣。至於有翅而將飛。或飛來而復集者。非收買不為功。或設數廠於適中。或安一局於附近。派誠實親友家丁。用錢易買。其價視蝗之多寡以為等差。如此不惟貧民乞丐。皆可出而賺錢。即婦?老嫗。亦無不挈袋攜筐而至。縱日費緡錢飯食。而能多除地方一分之蝗蝻。即可多保民間一分之苗稼。所得不既多乎。或者謂費無所出。然每聞今之為苦缺者。動曰賠累。試思孰有急於此者乎。且天下亦末有實能盡心民事而不獲民情之愛戴者。官以民為一體。民自與官為一心。能收獲則有租賦矣。能撫字即易催科矣。豈非誠動於此而機應於彼乎。不然。有蝗而百姓不敢上聞此意良苦。而為父母者亦若知而不知。聽其自生自滅。自來自去。而不為之所。迨至殘食將盡。勘已成?。民愈窮而官愈困。豈不悔之已晚哉。某現足不出戶。?所見聞。固知關心民瘼者。不乏循良。而略詢各邑情形。大概如此。可否移行道府。嚴札各屬。務令督率地方紳民。設法補救。如逐寇氛。如拯焚溺。於以除民害而保民生。豈非幸事。?人之欲善。誰不如我。有一邑倡之。定有數邑效之。既非壑鄰。又免波及。古之人修德弭?。有蝗不入境者。殆未可以為偶然也。不揣冒昧。敢獻芻蕘。_
荒政全策|彭世昌|HCJSWXB_RAO_1881|卷四十一戶政十六荒政一|為敬輯荒政全策。恭呈　　欽定。並擬請　飭發各省。次第舉行。恭摺仰祈　　聖鑒事。臣維荒政者。　國家之仁政也。有豫備於未荒之前者。有補救於已荒之後者。全在大小官吏因時制宜。多方籌辦。庶有裨於民生。然非博採旁詢。確有成見。則布置難期其周妥。且非準今酌古都為一編。則查考恐惑於紛歧。用不揣冒昧。謹遵我　朝成憲。廣取古今之說。悉心融萃。期於篇幅不繁。而綱目悉備。輯為備荒事宜十有四條。救荒事宜四十有二條。另繕進　呈。恭候　　欽定。擬請　飭發各省。循照辦理。不但已荒之區。宜力圖補救。即未成?地方。亦宜先事豫防。有備無患。固非止為一時計也。是否有當。伏乞　　　皇太后　　皇上聖鑒訓示施行。謹　奏。__　備荒事宜十四條__一曰重農事__　自古為政。莫先足食。足食不外務農。我　朝念切民依。重農貴粟。屢頒　　諭旨。誠二帝三王之用心。而萬世兆民所永賴也。有司牧之責者。凡夫勸課之方。先宜實力奉行。並講求區田代田諸法。以厚民生。毋得徒事虛文。此為備荒第一義。__一曰勤開墾__　生齒日繁。待食者眾。向之所耕田畝。可食千人者。今以之食萬人。或慮其不給矣。欲求充裕之法。不若於各省閒曠之處。令民擇地開墾。其無力者。官為貸給牛種。而不遽行升科。則民有所利。而願往者多。既歲可增百萬之粟。且無人滿之患。亦一舉兩善之道也。__一曰興水利__　水利之興。所以資蓄洩。備旱潦。變歉歲為樂歲也。各直省大吏。宜飭查各屬境內形勢。細加籌度。何處可以疏渠。何處可以築堰。何處可以穿井開塘。或勸民自為。或動用公款。官為辦理。務期事在必行。則效有必致。豈止一時之利哉。__一曰急補種__　昔人謂地方遇有水旱。種植必不得時。即須先察地利。如水多則急以不忌水者種之。旱久則急以不畏旱者種之。失彼得此。尚可支持其半。此誠備荒之急著也。__一曰備雜糧__　雜糧如豆?蕎麥芋薯等物。其種甚多。不論南方北方。皆宜廣為之備。雖地氣或有不齊。但能隨時?種。多寡必有所獲。其足以資接濟一也。大抵南人以稻穀為大糧。北方以粟麥為大糧。此外往往多不留意。一遇歉歲。遂不可支。是宜預為之籌也。__一曰治菜圃__　民不可有菜色。不可不兼治菜圃。蘿葡萵苣菠薐??瓜瓠之屬。平時可以佐食。荒歲亦足以充飢。其法以數畝之地。繚以短牆。或限以枳離。先種長生韭二三十畦。餘蒔時蔬一二十種。惟務勤加灌溉。每種菜一畝。八口之家。四時皆可取給。若近城市。其利尤倍。__一曰廣樹植__　樹穀之外。可以供食用。備饑荒者。莫如樹木。雍正二年。　　　上諭舍旁田畔及荒山不可耕耘之處。度量土宜。種植樹木。桑柘可以飼蠶。棗栗可以佐食。柏桐可以資用。即榛楛雜　木。亦足以供炊爨。仰見　　　聖慮周詳。無微不至。地方官宜責成鄉耆里長。廣為勸諭。就所宜之木隨處種植。勿視為不急之務。__一曰裕倉儲__　積儲者天下之大命也。常平之制善矣。此外如義社各倉。並宜一律興舉。凡立倉不論若干家。若干人。總以鄉村附近聯絡者。公設一倉。如鄉村零戶有難於聯絡者。或每族各設一倉。或一族中每房各設一倉。均聽其便。如建議之初。倉?未立。或神廟。或公祠。或殷實之家。倉屋有餘者。暫行借儲。一俟積穀稍充。便可另自置倉。又募穀不拘一法。總以無抑勒。無假手為要。宜於秋熟時。州縣官設立印簿。遣紳衿耆老數人。轉相勸諭。聽捐戶自登姓名。穀數多寡。各量其力。銀米悉從其便。出者毋吝。勸者毋勒。或每年一捐。或數年一捐。或一捐不復再捐。均酌度情形。隨宜辦理。捐穀既有成數。即赴地方官呈明立案。更有推廣勸募之法。如稱壽開筵酬神演戲等事。節其糜費。捐入義倉。此祝壽酬神之上術。亦即備荒之長策也。又司出納。宜擇老成殷實者一人總管。再擇一二人逐年分管。仍設立四柱冊。登記明晰。互相稽查。不經官吏之手。州縣官核實轉報而已。至遇歲歉。即以本地所積之穀。散給本地之人。先儘極貧。次中貧。至家計稍可自支者。不必散給。仍以歲之上下。分別賑貸賑糶賑濟。又積穀尚未充盈。不妨變通辦理。創質穀法。於東作方興之時。聽農民以物質押。資其工作。秋後加利清還。於倉儲有益。於民亦便。臣父大忻。道光年間。曾倣此法。捐穀千餘石於族。並置倉?一座。擇人經理。今行之數十年。積穀頗裕。不但本族可無匱乏之虞。且逐漸可以及遠矣。至於日積日多。穀不勝用。又宜劃分若干為卹嫠育嬰等會。以廣任?。此亦計慮之所必及也。__一曰禁種罌粟__　栽種罌粟。大為農田之害。例禁綦嚴。民間倘有仍前栽種者。應從重議罰。以備里社之荒。並責成該族長里長。直令拔除。改種五穀。如有頑梗不遵者。該族里長稟究。少一廢穀之地。即多一產穀之地。不得以積習難除。致妨民食。__一曰戒浮靡__　諺云富家一席酒。貧家半年糧。此言奢靡之蠹也。不獨富也。即家無擔石之糧。往往亦染於習氣。有效尤者。此輩雖在豐年已不能給。一遇饑歲。立餓死矣。地方官宜剴切出示勸諭。富者務宜圖匱於豐。省無益之費。為有用之地。貧者愈當量入為出。力求撙節。庶幾家給人足。可恃無恐也。 __一曰酌禁遠糶__　禁糶固非善政。昔人謂收成之方仰屋而歎。荒儉之地頓足而呼是也。然以本地足穀。遂任四方多糶。則本處之糧必盡。貧民不免於飢死。亦不可不慮。今有一法。凡地方豐收。及舊存足支三年者。酌留兩年之穀自備。其餘一年之穀。任其遠　糶。若利其價高。任意多糶。致本處之糧驟貴且盡者。准人舉發。籍其穀分存義倉。__一曰預籌他糴__　凡事豫則立。地方遇有水旱。若待其成?之後議糴。則價必騰踴。且恐緩不濟急。須於?象甫兆時。通盤算扣。本境戶口若干。需穀若干。現存倉穀若干。不敷若干。預於他方穀多處買存。以待不時之需。亦備荒先著也。__一曰安插游民__　游民者民之蠹也。平日游手好閒。生計無出。往往三五成?。藉端生事。一遇饑饉。多為盜賊。是宜設法以安插之。或勸其學習雜藝。或貸以資本。使之謀小生理。或令充當閒役。或令看守廟宇。皆無不可。__一曰保全富民__　保食六條。終於安富。良以富者貧之母也。一邑有富民。則一邑緩急可恃。一鄉有富民。則一鄉緩急可恃。若富民凋敝。貧民何依。設遇?歉。更何所恃乎。是在賢有司於無事時加意護持。而後有事時得賴其力。如平糶助賑施粥諸舉是也。__　救荒事宜四十二條__一曰勘?__　勘?務在親履田畝。勘準分數輕重。如八九十分。五六七分之等。輕重已確。將來核賑及錢糧蠲緩等差。即以此為張本。但事變無定。有現勘得本屬輕?。及十日半月之後。竟成重　?者。此又不可不察也。至?區有謂宜特遣大員往勘者。為慎重?傷起見。非遺官不足以專責成。又有謂遣官無益。且多一供億之煩。不如令地方官自勘者。皆未可執為定論。竊謂中荒之歲。被?止在一方一隅。則僅令有司自勘為便。若遇大荒之歲。赤地數千里。飢民數百萬。則必特遣大員。會同督撫辦理。方可期其有濟。惟巡歷所至。須是自?資斧。輕騎減從。然後能不擾也。__一曰報?__　匿?者罪無可辭矣。即經報聞而或稍涉遲延。哀此窮黎朝不謀夕。尚可少待須臾耶。地方官於踏勘之後。務宜遵照例限。詳報上司。上司立即准題。如有遲報逾限者。照例扣算月日議處。伏查乾隆六年　　　上諭向來各省報?。原有定期。若先期題報。便不合例。朕思按期題報。乃指其本而言。至於水旱情形。為督撫者察其端倪。早為區畫。隨時密奏。則朕可倍加修省。而人事亦得以有備。若過拘成例。則未免後時矣。敬繹　　　聖訓。是即依限題報。且恐後時。況任意遲報乎。__一曰停徵__　地方遇有水旱。?象已成。即宜一面停徵。一面力請督撫具題請蠲。如奉准蠲免。即刊刻謄黃。為百姓明白豁除。倘或不與豁除。猶朦混私徵。是使實惠不得及民。且重以流亡之苦也。尚得謂之司牧乎。__一曰審戶__　林希元荒政。首言審戶難。良以戶口不清。則百弊從此而起也。然辦理亦自有要。宜倣保甲之法。挨門逐戶。查驗丁若干口。作何生理。有無殘疾。及田糧等項。編排的實。然後散賑之時。大口小口。極貧次貧。皆可按籍處分。無濫無遺。豈止弭盜而已哉。惠士奇謂釐戶之法。當倣照韓琦河北救荒政。而擇甲戶之以資為官者。憲司禮請之。屬以計口均戶。而分五等每縣若干都。每都五人。視民居稀稠。而增減其數。復受之粟。而屬以親至某鄉。聚民均給。人日一升。幼小半之。十日一周。終而復始。至麥熟止。仍分糶粟之所。給粟之所。俾均主之。而有司總其成。此法亦可採用。__一曰發倉__　各省常平倉穀。原以備歉歲之用。時當大饑。地方官宜申請發倉。以裕民食。其有義倉社倉之處。並令一律開放。至發倉之時。或出三存七。或出四存六。或儘數糶貸。或儘數賑濟。均酌量輕重情形。隨時辦理。務期實惠及民。__一曰截留__　大荒之歲。倉穀不敷。除停解木地糧米外。如有他處官糧經過。不妨權宜截留。一面報聞。即一面賑濟。救飢如救焚。稍緩須臾恐無及矣。?　朝廷念切民瘼。必蒙　允從。上年山西河南奇荒。經各大吏奏請。無不立沛　　恩膏。並有不待陳請。而　　施恩至三至四者。洵?古以來所未有也。__一曰挪糴__　萬口嗷嗷。截留之糧。又告罄矣。此時欲賑則無米。欲糴又無銀。計惟有暫挪公帑。擇誠實能幹之人。急往他處採買。循環周轉。以資接濟。俟豐歲設法補還。此亦權宜之策也。__一曰招商__　地方偶遇偏?。全賴各商運販米麥。源源接濟。謹按乾隆元年。議准行令督撫。轉飭管理關務各關。凡有米船過關。即詢明該商。如果前往被?各邑糶賣者。免其納稅。給與印票。責令到境之日。呈送該地方官鈐印信。以便回空核銷。如有免稅米船。偷運別省。並未到被?地。方先行糶賣者。將寬免之稅。加倍退出。仍照違禁例治罪。其所以鼓舞招徠之者至矣。有子民之責者。尚其早為之計哉。__一曰不抑價__　商賈輻輳。市價不期平而自平矣。若米方大貴。強令抑價。則上戶之有蓄積者。既不肯糶。而商販聞之。亦懼其虧折而不來。故古人有遇饑增價。而米反賤者。其識見誠過人遠也。然亦須審其時勢如何。倘我方增價而商賈未知。即知之而一時販運未到。嗟彼貧民。何堪食此貴米乎。不若於產米之區。張示增價榜文以招商。而於本地之價。仍聽其自漲自落。為無弊也。__一曰禁閉糶__　收成歉薄。米價昂貴。舖戶因而囤積居奇。富戶因而觀望專利。在所不免。是宜嚴定章程。舖戶除流通外。囤積在三百石以上。富戶除本家口食外。存餘在一百石以上者。許人舉發。借穀賑饑。誣告者反坐。則閉糶者有所畏而不敢。又不開人藉端報復之端也。__一曰禁強糴__　閉糶有罰矣。而強糴者亦宜嚴其法。時方大饑。民易生亂。強糴雖為索食起見。而亂心已萌。若不嚴為之禁。勢必愈無忌憚。從此而搶掠而擄殺矣。故昔人行荒政者。有榜於通衢曰強糴者斬。今雖憫其可原。然立法要不可不嚴也。__一曰禁燒鍋__　燒鍋以酒為業。耗穀甚鉅。在平時准其開燒。猶曰裕課?商也。若遇奇荒之歲。萬口待哺。自宜暫請停止。以裕民食。__一曰開捐__　?傷過重。雖　朝廷迭沛恩施。不敷尚鉅。且正賦既已蠲免。恐亦無帑可發。是必力請開設捐納一途。不拘輸米輸銀。或半米半銀。總期於賑務有濟。又須輕減數目。推廣章程。然後應例者可期其多且速。而百萬生靈全活不少也。__一曰勸捐__　人皆有不忍之心。當地方大饑。豈無樂善好施者。是宜剴切勸其量力捐輸。以捐數之多寡。分別獎勵。若有破格多捐。為人所難為者。即專案具題。請　　旨格外旌獎。勸捐並宜先出資以為之倡。又勸捐宜先訪與殷戶相善之人。令其往勸。殷戶樂助則已。倘實有蓄積而不樂助。或樂助而數極微末者。有司官始親往勸。往必以禮。循循善誘。喻以桑梓補助之誼。動以陰?獲報之說。不可強勒。又有零捐之法。無論在城在鄉。勸令各戶每日捐錢。或四文六文。或捐米四合二合。積少成多。亦可稍資賑濟。為數少。則人易從。而辦理甚易。其錢米或一日一歛。或幾日一歛。均聽其便可也。又近來有塔捐圖式。其法以京錢五千為一願。或捐一願。或捐數願。以至十百千萬願各隨心力。多寡不拘。願捐者將姓名捐數書明塔圖內。集腋成裘。亦簡便易行。__一曰請協__　地方大饑。本處實形支絀。即不妨移。書於?省之成熟者。借撥銀米。以資協濟救???。古之道也。各省果有嬴餘。斷無有彼此疆界之理。?今　　皇上有令各省協濟之諭乎。__一曰定期__不論賑貸賑施。賑銀賑米。均當先期出示傳諭。的於某月某日開賑。不可失期。致令窮民空勞往返。其開放之期。的以五日十日為限。一日一給則太煩。若總給之。又恐飢民領賑到手。不知撙節也。或謂旬給升斗。官不勝勞。民不勝病。莫若計其地里遠近。口數多寡。人給兩月糧。歸治本業。可無傷生理。又謂凡城市每給五日。鄉落三十里內者每給十日。三十里外者每給半月。此則在乎因時制宜也。__一曰榜示__　辦賑最忌顢頇。百弊由之而生。宜於賑飢地方稠人廣眾之所。張貼榜文。領到　　恩米若干。截漕若干。收過捐輸若干。各省協濟若干。放過若干。實存若干。一一揭明。俾共見共聞。交相考核。庶散賑者可無侵欺之虞。受領者可免冒領之弊。誠良法也。__一曰設廠__　凡辦賑必設廠。設廠必擇本城及四鄉適中之地。使領賑者。道里相均。倘一鄉一廠。相距仍遠。即宜添設一二廠。庶老弱不難赴領。雨雪可以無阻也。若能男女分廠尤善。__一曰賑貸__　稍貧之人宜賑貸。即所謂借用倉穀是也。然亦有本非貧戶夤緣多借。輾轉糶賣。以圖利者。不可不察。宜照審戶之法。查明應貸戶口若干。每日需穀若干。准借若干。核實辦理。若賑貸不敷。或自出穀。或勸富民出穀接濟。皆宜推而行之也。__一曰賑糶__　次貧之人宜賑糶。即所謂減價平糶是也。然須查得實係貧民。方許糴減價之米。仍示以限制。給以印票。憑票給領。若富民並家計稍能自支者。概不許糴。如此則貧民得霑實惠。而冒濫圖利之弊可免矣。或謂文彥博知益州時。減糶不限。以數何如。按此須恃有穀多乃可。否則不如限以升斗之數尚為穩者。__一曰賑濟__　至於極貧之民。糴則無錢。貸則難償。非賑濟不足以資全活。或賑米。或賑錢。或賑粥。另分條於後。夫賑濟不難於飢者必賑。而難於賑者必飢。賑者未必飢。則飢者未必活。何者。以有限之財。當無窮之冒。必不濟也。明高攀龍常有此議。然亦無他妙法。仍不外隨門逐戶。查核必實。無使不飢者冒領。則飢者之受惠不少也。__一曰米賑__　賑濟之法莫善於散米。昔人言之綦詳。給穀則小民未必家家有碾米之具。且升斗而碾之。龠合而碾之。亦不勝其煩矣。散米則無慮此。又小民得米。和野菜煮食。一日之賑。可支兩日。一人之賑。可供二人。此法不但可行於賑濟。且可行於賑糶。今　朝廷已行之有效矣。__一曰錢賑__　散米誠善矣。倘扣算米石。不敷賑給。又宜酌量變通。或先儘米。再用錢。或錢米分配。或全以錢代。均無不可。或謂賑銀亦有數便。盍以銀代。不知銀質堅厚。豪釐難於分析。又秤有低昂。色有高下。易滋朦混。且貧民得銀。又將易錢。輾轉之間。傷耗不少。若用錢則無以前諸弊。又三五零錢。取用甚便。亦法之善也。__一曰粥賑__　粥賑之舉。議者謂煮粥多攙和石灰。非活人乃殺人。又謂壯者得歠。而不能及於老弱殘疾之人。近者得餔。而不能及於荒村僻壤之境。又謂聚萬千飢民於一處。氣?而疫癘易染。眾聚而奸盜易萌。又謂司事者多?扣。民無實濟。此數者誠不能無慮。但在乎辦理得人耳。若就近多設廠所。擇誠實紳士。屬以錢穀煮賑之事。不准吏胥經手。粥熟必先親嘗。放粥之時。專立二人監理。一在廠外。一在廠內。鳴鑼一通。令領賑者。魚貫而入。男歸一處。女歸一處。訖鳴鑼二通。按人次第勻給。得粥者即令散去。不准停留。明日復然。多備蒼朮艾葉等物。隨時薰燒。並不時稽察。飢民出入。戒其無得滋事。如此則何諸弊之有。又張伯行有擔粥法。每日煮粥一擔。令人肩挑。隨處散給。粥盡則已。明日再煮。擔粥者眾。則全活者多。且無爭濟之患。其法亦極簡便。又久飢之人。腸胃枯細。驟飽即死。魏禧分次給粥之法。可酌用也。飢民至廠者。隨其先後。來一人則坐一人。以次挨坐。已坐者不許再起。一人坐盡。又坐一行。以面相對。以背相倚。空其中路。可令擔粥人行走。坐定後擊梆一通。高唱給第一次食。令人次第輪散。有速食先畢者不得混與。一次散訖。然後擊梆二通。高唱給第二次食。如前法三次即止。又陸世儀謂久飢之人。不可食飯。即糜粥亦不可多食。因思得施米湯法。朝夕炊粥飯時。少增勺米。湯沸必挹取數盞。盛大甕中。多多益善。明晨以湯再炊。量入麥粉少許。使成稀粥。更以水薑三四塊擣碎調和。各就門首施之。或一次。或早晚二次。湯盡為度。用以少潤飢民腸胃。__一曰展賑__　展賑者。　　聖朝有加無已之仁愛也。或加賑口糧。或添設粥廠。或展限月分。固已其有煢獨老疾之不能自存者。尤格外厚?。以及歲寒無衣者。為給棉襖。露宿無屋者。為謀棲止。疾病為給醫藥。病故為備棺槥。法良意美。凡為司牧者。可不實力奉行。妥為經理乎。__一曰止流民__　饑饉洊臻。何以使民不輕去其鄉。拋棄生業乎。地方官宜遵嘉慶七年之　　　諭。先期出示各鄉村。諭以即有賑恤。令其靜候。不得遠離。一面設廠平糶。以定民志。良以輯之於既流之後。不如撫之於未流之先。彼飢民既知本地可以餬口。又何樂於蕩析離居耶。__一曰撫流民__　至若本鄉無可食。不得不轉徙他鄉者。所至之境。他方官應不分畛域。加意撫恤。擇寬廣寺院。或空閒房屋。分別安插。每處設一人經管。稽其出入。官為計口授糧。並嚴明約束。不得藉端滋事。其有親舊。可依者。令依親舊。有健壯可傭工者。令其傭工。__一曰收養遺棄幼孩__　飢民遺棄子女於路。如有願收養者。具呈報官。某日某處。收得幼孩幾人。官為給以印票。日後長大。一聽養主役使。若有父母及親屬襁挈而來者。收養家酌給錢文。立字二紙。聽其自定限期。何時領回。並開明如有病故逃亡。與養主無干。一與該父母親屬收執。一存收養家。倘限滿不領。至兩年以外者。即由養主安遣。仍報官存案。倘或無人收養。地方官即宜設局撫育。俾孤兒得免於飢餓而死。亦少者懷之之意也。__一曰禁止買良為賤__　歲值奇荒。至鬻賣子女為生。慘已極矣。而娼優之家乃有乘危貸買。仍習賤業者。此宜急行禁止也。在飢民計窮路絕。原出於萬不能已。而為民父母者。獨不思所以矜全之乎。應即出示曉諭。凡樂戶不得再買良家子女。犯者治以應得之罪。其已買者。設法代為贖回。方是仁人君子之用心。__一曰禁搶奪__　飢民搶奪。止於食物。猶曰得之則生。弗得則死也。至搶奪非止食物。則其情亦難恕矣。若一概縱容。勢將為竊為盜。而向來為竊盜之人。難保不混入飢?。掠取財物。是宜不時巡察。如鄉城之間有白晝任意肆搶者。即照例究處。懲一警百。亦荒政之所不得已也。__一曰資回__　向例春初耕種之時。有願歸本鄉者。即資送回籍。顧資送之例。不皆有益。而間或滋弊。有已去而復來者。有去東而適西者。若必拘定成例。轉多混冒虛糜。於?黎無益。是以乾隆二十八年　　　上諭。流民故鄉。既無生計。四出傭趁。即揆之古人無常職。轉移執事之條。未始不可俾之。並生並育。又何至束縛馳驟。強以勢所不能。朕以為與其資送無實濟。不如加賑濟之期。俾民獲實惠之為愈也。然法貴因時。道在變通。故光緒四年。我　　皇上又有將各處飢民。妥為資遣回籍之　　諭。時而移民就粟。時而移粟就民。總期於實惠及民而已。__一曰給種__　食為民天。小民終歲所仰。全在及時耕種。饑饉之後。顆粒不存。縱有田可耕而無糧可種。坐誤耕期。所在多有。地方官宜遵歷年　　諭旨。將州縣所存倉穀酌給籽種。俾資耕作。或勸富有力者。於本圖內貸給。俟秋成之時。許其加利收還。查種穀一石。可得新穀一二十石。借者雖出息。仍獲利十倍。兩益之道也。__一曰興工__　救荒之策。莫善於以工代賑。如開渠築堤修葺城垣等事。酌量舉行。令小民得力役之資。為餬口之計。其不能赴工之老弱殘疾者。仍給以口食。至民間土木。應興各工。亦宜勸令及時修舉。彼此兩有裨益。__一曰清庶獄__　東海殺孝婦。大旱三年。地方大饑。得非由於冤獄莫伸耶。不然或承審案件任意積壓。以致拖累無辜。上干天和。急宜及時分別清理。除罪重者。戒獄卒無得凌虐。仍依限訊結外。其稍輕者。或令人取保。或交人看守。若審係無干之人。立即釋放。以消戾氣。而召和甘。__一曰贖罪__　除罪大惡極外。雖重罪准其納贖。粟者。飢民所仰以為命也。犯者能出多粟以救飢。是所戕者。止一人之命。而所活者。且百十人之命。罪足相抵。　朝廷納其粟以賑飢。是因卹千百人之命。曲以全一人之命。法亦非枉。權中有經。夫豈漢之入粟贖罪所可同日語哉。雖永著為令可也。其章程擬即照呂刑酌定。每鍰折穀若干。__一曰弛禁__　饑饉洊臻之時。流離滿道。乃有宴會為樂及塔臺演戲者。於心何安。周禮十二荒政。聚萬民。九日蕃樂。註云閉止樂奏也。此等自應嚴加禁止。惟工作力役之人。仰食於此者甚眾。若一概禁止。不愈絕其生路乎。昔范仲淹守杭。值歲大祲。縱民競渡。張宴湖上。自春至夏。富民空巷出游。發有餘之財。以惠貧者。此救荒之得其權也。今更有一法。凡歲荒有仍前演戲宴賓者。計日令其出穀若干。以賑飢民。不禁之禁。似更平允。又山林川澤之利。流民可資為生者。暫時宜弛其禁。__一曰暫質__　大荒之歲。貧民有持衣物易食者。往往千錢之值。止售得百文十文不等。飢餓不免。而又寒無衣。炊無釜矣。此時地方官宜暫挪動錢糧。聽民質押。俟秋後贖還。即可補數。並廣勸富民。各出資本。開設質舖。許其取利。如千錢之物。量質五六百文。貧民雖加利取贖。猶不至受大虧。而富民亦不無微利。__一曰擇人__　有治法尤在有治人。人之賢否不易知。總以平日存心為斷。官吏存心於愛民。則為官吏之賢者。紳士存心於濟人。則為紳士之賢者。官吏賢。宜加意委任以專責成。紳士賢。宜優禮延請以資助理。此為最要著。__一曰訪察__　得人矣。又須不時訪察。吏胥有無?扣朦混。戶口有無遺漏重冒。斗秤有無低昂。米錢有無短少。辦理是否得宜。始終是否不懈。今日東而明日西。循環周歷。並時將窮民艱苦情狀。及古來救人濟人報應故事。與之談說。俾各動其惻隱之心。此最緊要。至於出訪之時。宜微服而往。出其不意。勿使人得為備。__一曰勸懲__　訪察之後。則賢否自見。而勸懲可施也。司事者果係廉能公正。實力奉行。在官吏則分別奏請獎敘。在紳士則分別給以獎勵。如有?扣侵漁等弊。無論官紳亦即隨其輕重。或予嚴懲。或令罰穀。務期賞足以勸。罰足以懲。__一曰集思__　言荒政者。自古及今。最為詳備。周禮荒政十二聚萬民外。宋董煟救荒全策。有人主當行六條。一曰恐懼修省。二曰減膳撤樂。三曰降詔求賢。四曰遣使發廩。五曰省奏章而從諍諫。六曰散積藏以厚黎元。宰執當行八條。一曰以調燮為己任。二曰以飢溺為已責。三曰啟人主敬畏之心。四曰慮社稷顛危之漸。五曰進寬征固本之言。六曰建散財發粟之策。七曰擇監司以察守令。八曰開言路以通下情。監司當行十條。一曰察?路豐熟上下。以為告糴之備。二曰視部內?傷大小。而行賑救之策。三曰通融有無。四曰糾察官吏。五曰寬州縣之財賦。六曰發常平之滯積。七曰毋崇遏糴。八曰毋啟昂價九曰毋厭奏請。十曰毋拘文法。太守當行十六條。__一曰稽查__常平以賑糶。二曰准備義倉以賑濟。三曰視州縣三等之饑而為之計。四曰視?郡三等之豐而為之備。五曰申明遏糴之禁。六曰寬弛抑糴之令。七曰計州用之盈虛。八曰察縣吏之能否。九曰委諸縣各條賑濟之方。十曰因民情各施賑濟之術。十一曰差官祈禱。十二曰存恤流民。十三曰早檢放以安人情。十四曰預措備以寬州用。十五曰因所利以濟民飢十六曰散藥餌以救民疾。牧令當行二十條。一曰方旱則誠心祈禱。二曰已旱則一面申州。三曰告縣不可邀阻。四曰驗旱不可後時。五曰申上司乞常平以賑糶。六曰申上司發義倉以賑濟。七曰勸富室之發廩。八曰誘富民之興販。九曰防滲漏之奸。十曰戢虛文之弊。十一曰聽客人之糶糴。十二曰任米價之低昂。十三曰請提督。十四曰擇監視。十五曰參攷是非。十六曰激勸功勞。十七曰旌賞孝弟以勵俗。十八曰散施藥餌以救民。十九曰寬征催。二十曰除盜賊。是皆留心荒政者。所宜博採旁詢。兼收並蓄。庶臨事時確有把握。可以次第舉行也。__一曰通變__　大饑之時。既已胸有成見。不至束手。然或拘於一格。刻舟膠柱。仍屬無濟。昔人所以必戒拘文也。時勢不同。有宜於昔而不宜於今者。有宜於此而不宜於彼者。是必隨時立法。因地制宜。期於?黎有裨。荒政之能事畢矣。_
荒政|李因篤|HCJSWXB_RAO_1881|卷四十一戶政十六荒政一|蓋聞國託本於民。民仰資於食。食聽命於歲。國託本於民。民之不能有聚無散者。食為之也。民仰資於食。食之不能有盈無詘者。歲為之也。食聽命於歲。歲之不能有備無患者。政為之也。愚嘗歷觀周漢。以至今日。所謂凶年饑歲無代無之。獨怪今之議荒政者。何多夸辭鮮實用也。其言率多歸重根本。是宜圖諸未然。舉昔賢已效。如常平。當社。社倉。卹流事。皆迂?目之。夫平居未能修明王制。權天下之旱乾水溢。不至有害。不幸耕稼未豐於前。歲凶適值於後。救荒如戢焚。火已燎原。則赴之惟恐不及。必曰爾何不曲突徙薪也。不已晚乎。情勢既迫。安得不疾呼請賑哉。且常平。當社。社倉。卹流之法。非以為行之。即事事盡善也。亦視其人何如耳。雖然。行而未善。其視格而不行者。必有辨。且非以為姑設此數者。是亦足矣。平時墾田薄斂之政。可置不講也。竊意並行不相悖。權其緩急。徐圖恒足耳。考王制。三年耕必有一年之食。九年耕。必有三年之食。以三十年之通。總計天下之口。雖有凶年。民無菜色。所謂講於平日也。又考周禮遺人掌委積曰邦曰鄉。曰門關。曰郊里。曰野鄙。曰都縣。自民之艱阨老幼。至?客?旅。皆在所恤。廩人掌九穀之數。曰匪頒。曰賙賜。曰稍食。自民之四?三?至二?。不足則令移民就穀。詔王減用。大司徒更以荒政十二聚萬民。曰散利。曰薄征。曰緩刑。曰弛力。曰舍禁。曰去幾。曰青禮。曰殺哀。曰蕃樂。曰多?。曰索鬼神。曰除盜賊。司救又以節巡郊野。救其疾疫。胡安國又加為粥湯以救饑。興工作以聚失業之人。夫遺人所掌。乃國家常時收諸委積。以待凶荒施惠之法也。廩人所掌。乃國家每歲計其豐凶。以為嗣歲移就之法也。荒政十二。乃國家遇凶荒之時。救恤之法也。其未荒也。預有以待之。將荒也。先有以計之。既荒也。又大有以救之。此所謂講於平日。與講於臨時者也。由是觀之。足以見三代之政。並行不悖矣。若夫常平之法。始於漢耿壽昌。請令邊郡築倉。穀賤則增價糴以利農。貴則減價糶以利民。名曰常平。邱濬曰。年之豐歉不常。穀之種類不一。故歛散之際。必斟酌而上下之。兼行李悝之平糶。中饑。發中熟之所歛。大饑。發大熟之所歛。則糴不貴。而民不散矣。當社之法。始於隋長孫平。奏令民間。每秋戶出粟米一石。以下輸之當社。委社司權量。以備凶年。名曰義倉。胡寅曰。義倉取民不厚。而置之當社。於民猶便。後世移於州郡。則文案之反覆。吏胥之侵沒。其受惠者。大抵城郭之近力能自達者耳。遠者惡能及哉。必以隋為法。而任其事者。不必見任之官。散之民者。不必在官之屬。責以大義。加以殊禮。則上不勞而民享利矣。__社倉之法。始宋朱子。初建崇安開耀鄉。有社倉一所。朱子請於府。得常平米六百石。夏受粟於倉。冬則加息償之。自後隨年斂散。小歉。則捐其息之半。大歉。則盡捐之。凡十四年。得息米造倉三間。及以元數六百石還府。而以見儲米三千二百石為社倉。不復收息。每石止收耗米三升。以是鄉有凶年。人不缺食。孝宗時。下其法於諸路。邱濬曰里社不能皆得。朱子主之。又不能皆得。劉如愚父子為助。恐或計私害公。則弊不勝言。雖然。十室之邑。必有忠信。苟有司擇長者付之。實心●●。安在其不可行也。?流之法。莫善於宋富弼。按慶歷中河朔大水。流民就食京東。不可勝數。弼知青州。勸所部出粟。益以官廩。擇公私廬舍十萬餘區。散處其人。而官吏待缺者。皆賦以祿。使即民所聚。擇老弱病瘠廩之。書其勞。約為奏請。率五日。持酒肉慰藉。出於至誠。人皆盡力。又山林陂澤之利。聽民擅取。死者為大塚葬之。明年大熟。各以遠近受糧歸。凡活五十餘萬人。募為兵者萬計。邱濬更欲折衷其法。立為定規。頒布天下。凡遇荒年。或散粟。或給粥。所在長吏即下所屬。凡所部有致仕官。及待選官監。與夫耆?。夙重於鄉者。以名起之。待以士大夫禮。給以印憑。目為公直。俾其量領官粟。各於所在。因人議賑。官不遙制。事竣。其疏上聞。量加懲勸。則吏胥不得乘機肆侵漁。此不但可施之流民也。發賑之法。當本周禮之散利薄征。遺人之施惠?民。兼采唐宋之善者。如唐貞觀二年。遣使賑饑民。鬻子者出金帛贖還之。邱濬又謂待其鬻而後贖。則不售而死者必多。莫若責令有司。遇年饑鬻子者。官為買之。每一男一女。五緡以上為率。量給身直。贍其父母。餘以為調養之費。傳送邊郡。編為什伍。是於救荒之中。寓實邊之效。若費無所出。則請暫貸官錢。俟江南罪人謫戍西北二邊者。俾其納五百緡。許除籍。納二百緡。許改近衛。所得緡取補前貸。彼南人隸極邊。勾丁補伍。甚以為苦。必有樂從之者。如此。則除一軍得百軍。移一軍得四十軍。倘行於今日。諸徙尚陽甯古之人。將引領恐後。莫之能禦矣。如代宗朝劉晏掌財賦。諸道各置知院官。每旬月具州縣豐歉之狀白。使司貴入賤出。兼以穀易雜貨。俱官用。知院始見不稔之端。先申至某月須若干蠲免。某月須若干救助。及期晏不俟州縣申請。即奏行之。應民之急。未嘗失時。倘行之今日。專責一府佐董其事。並知院官。可以不立矣。如周顯德中。淮南饑。世宗令以米貸之。不責其必償。胡寅曰。稱貸所以惠民。亦以病之。病其責償也。或嚴其期。或徵其耗。或與米而取錢。或赤貧而重督。或胥吏以詭貸。而徵諸編氓。弊不勝言。倘行之今日。散倉廩。頒帑金。權其被災之厚薄。而不責其償。則其惠溥矣。如宋真宗大中祥符間。歲歉民流。命侍御史乘船安撫。出粟賑貸。如仁宗遇災。則避殿變服。恐懼見於顏色。哀矜形於詔命。被災之所。必發倉廩。平糶不足。則轉漕他路以給。又不足。則誘富人入粟。秩以官爵。災甚。則出內帑金帛。或鬻僧牒。或留歲漕。免租寬賦。休役弛禁。饑民不能自存。則官養之。死得其死。則官瘞之。倘行之今日。而又責督撫大臣。如趙抃之書問屬縣。如曾鞏之先期賜貸。如隆興中之特立賞格。如辛棄疾之痛懲首惡。相兼而求濟。則民困其有豸乎。此又不特專資之於發帑者也。__然愚更揆時審勢。有切方今之碩畫而多與時議相背者。一曰寬就食之禁。夫安土重遷。人之情也。苟非大不得已。孰肯捐親戚。違墳墓。甘為亡民哉。多藏而備具。則固無患矣。若不幸蓄積無素。與夫雖有蓄積。而連歲洊饑。請之官無可發。勸之民無可貸。乞諸鄰無可應。將視其坐而待斃。不如縱其隨處餬口以求生也。於是嚴檄郡縣。考其有無。量其多寡。或移民就粟。或轉粟就民。或高市估以招商。或發官錢以市糶。又不幸而公私乏絕。計無所出。則亟聞朝廷多遣官屬所在招綏。給以公儲而不責償。故有以護送之。使不至潰散失所。有以節制之。使不至?奪生亂。有以還定安集之。使彼之室家。已破而復完。我之版藉。已渙而復聚。富弼青州之政。可踵而行也。一曰嚴遲報之罪。孟子曰。民當饑歲。老弱死而少壯散。有司莫以告。是上慢而殘下也。朱子嘗稱蘇軾與林希。論熙?荒政之弊。費多而無益。以救之者遲也。嘗見州郡。每有凶荒。朝廷未嘗不捐租發粟。往往行之後時。緩不及事。上有鉅萬之費。下無分毫之益。其故遲而已矣。所以遲者。緣有司急簿書而緩撫字。遇有水旱災傷。非其不得已。不肯申達。比其申達。則州縣上府道。府道上督撫。批撥往還。動經旬月。及聞諸朝廷。而令下已往矣。然此非有司之罪。其失在國家也。何者。國家不能慎簡守令於平時。及其災荒入告。則鰓鰓疑之。豈惟守令。并其司道督撫。素倚安危者。亦莫不鰓鰓疑之。是以不得不遣官勘?。而所遣者。又多以文法為拘。後患為慮。因一人之詐。疑眾皆然。惟己之便。不人之?。彼實能霑惠者有幾哉。夫朝廷於督撫司道諸臣。固前日所擇於諸臣之中。知其賢能而後任之者也。今一告災之故。而不足信。則國家所倚重何如也。況今之遣官。又能保其廉而且才。一一稱上德意乎。請如邱濬所言定奏災限期。頒行天下。八分以上馳傳。五分以上差人。二三分以上入遞。後不及期者。重治其罪。劉晏知院之說。可踵而行也。一曰厚勸輸之典。邱濬云。鬻爵非國之美也。然用之他事則不可。用之救荒。則是國家為民無所利之也。故宋人謂之崇尚義風。不與進納同。自今以往。苟遇歲饑。民有多粟者。輸以濟荒。則定為等第。授以官秩。給與璽書。俾有司優禮。與見任同。苟非大故。亦不追奪。如此則平歲爭積。而凶歲爭輸矣。仁宗誘富人入粟。秩以官爵之事。可踵而行也。至於勸農課桑。必如?錯所言。地無遺利。民無餘力。而後邦本固。慎擇長吏。必如司馬光所云。簡公正者為監司。俾察被災郡邑。其守令不勝任者易之。而後吏治肅。寬減租稅。必如漢文景或全蠲。或免半。?及於四海。而後民氣蘇。善乎呂祖謙曰。備荒。總而論之。先王有預備之政。上也。修李悝之政。次也。所在有可均使之流通。移民移粟。又次也。咸無焉。設糜粥最下也。邱濬曰。周宣王所以中興者。以萬民離散。不安其居。而能勞來還定安集之也。晉惠帝所以分崩離析。而迄不復振者。以六郡洊饑。流民入於?川者數萬家。不能撫之。而有李特之首亂也。然則荒政之所關。詎細故哉。吾願今日廟堂之上。求其實勿?其名。綏治其本。急治其標。以徐圖其至善。俾國常藏富於民。而民無待哺於歲。昔賢之成憲具在。神而明之存乎其人。非有可行不可行也。_
覆奏查辦災賑情形摺|林則徐|HCJSWXB_RAO_1881|卷四十一戶政十六荒政一|奏為查明現辦災賑情形、恭摺覆奏仰祈　　聖鑒事、竊臣承淮軍機大臣字寄、道光十三年十月二十九日、奉　　上諭、據給事中金應麟奏稱、積貯之利無窮、補救之利有限、被災地方、窮民最苦、而豪棍最強、富戶最憂、而吏胥最樂、有攙和糠?、短缺升斗、私飽己橐者、有派累商人、抑勒舖戶、令其幫助者、有將鄉紳家丁佃戶混入丁冊、希圖冒領者、有將本署貼寫皁班、列名影射者、有將已故流民乞?入冊分肥者、有將紙張飯食車馬派累保正、作為攤捐者、有將經紀貿易人等、捏作饑民、代為支領者、甚至將已經報荒之地、水退不准耕種、以待州縣履勘、名曰指荒地畝、百姓漸至逃亡、而奸狡之徒、以災荒為得計、賑糧到手、猶復隨眾扳號、本境已完、旋即改居他邑、米船過境、設卡截留、典鋪未開、邀人爬搶、生監把持、婦女喧嚷、種種惡習、不可勝言、州縣略加懲處、吏胥即串同土棍鬨堂、毀辱上司、慮生事端、予以撤任、於是相習成風、冊籍付之糧吏、銀米委之劣衿、今歲已賑、明歲復然、真正饑民、全無實惠、加以疲猾州縣、?扣賑糧、彌補虧空、病國病民、尤堪痛恨、從前乾隆嘉慶年間、捏災冒賑之案、無不盡法處治、今十數年來、各省督撫、未有參劾及此者、豈今之州縣、勝於前人乎、總緣各上司憚於舉發、故雖百弊叢生、終不破案、實為近來痼習、嗣後各督撫府尹務、當激發天良、力除積習、於稔收處所積存穀石、不准僅留例價、於歉收處、所訪查各弊、不得稍事姑容、倘不能實力實心、認真查辦、再有前項弊端、經朕派員查出、或別有訪聞、定當從嚴懲處、決不寬貸等因、欽此、仰見我　　皇上切念民生、　　澤必下究、惟恐一夫不獲、務期百弊盡除、臣跪誦再三、莫名欽凜、伏查災賑之弊、悉數難終。而致弊之由非一端、即舞弊之人亦非一類、若但統謂之弊、而未經分別推求、則雖極意剔除、恐終情形隔膜、即如該給事中、臚舉各弊、有在土棍者、有在生監者、有在吏胥者、並有在州縣者、臣請分晰陳之、土棍之弊、在於悍潑、如該給事中所稱扳號喧嚷、截米爬搶等情、皆係實有之事、然猶其淺者耳、其兇惡情形、則在強索賑票、不許委員挨查戶口、如不遂欲、則拋磚擲石、潑水濺泥、翻船毀轎、甚至將委員擁置空屋、扃鑰其戶、以為要求必得之計、並主使?莊婦女、百般凌辱、尤為莫可理喻、其於殷富之戶、則恃眾闖?、名曰坐飯、又曰併家、而統謂之吃大戶、公然傳單、紏約助勢分贓、不獨設立災頭、並有管帳包廚等名目、如十一年　奏辦之睦長樹王玉淋等案、即皆土棍之尤、屢經嚴拏痛懲、近雖稍知歛戢、而惡習總未盡除、當茲災歉頻仍。惟有寬猛兼施、隨時懲處、若指此為辦災之弊、則弊在民、而不在官、緣此種兇徒、不但州縣疾之如仇、吏胥尤畏之如虎、似無敢與串同之理也、生監之弊、在於包攬、平居無事、慣寫災呈、一遇晴雨欠調、即約多人赴官呈報、若經有司駁斥、輒架民瘼大題聯名上控、及聞查賑、則各捏寫戶口總數、勒索賑票、自稱力能彈壓、只要遂伊所欲、便可無事、否則挾制官吏、訐告不休、京控之案、往往若輩為之、吏胥之弊、在於捏冊、當報荒之始、即造具災形圖冊、詳載區圖斗斛、謂之註荒、迨給賑則有口冊賑票、飯食紙張、在在需費、吏胥即借災費為名、於查荒時索錢賣單、查賑時捏名入冊、先藉口於賠墊、而暗遂其侵欺、此等或愚弄本官、或買囑委員、或勾結生監、尚皆事所時有、曾經懲辦有案、若謂其串同土棍、則彼此判若兩途、拒之惟恐不嚴、避之惟恐不遠、未必引而近之、以自取累也、__凡此三種舞弊之人、欺詐萬端、不勝枚舉、尚不止如該給事中所陳、然扼要總在州縣、州縣廉、則人不敢啗以利、州縣嚴、則人不敢蹈於法、州縣勤而且明、則人不得售其奸、所慮災賑之區、難得許多良吏、誠如　　聖諭、豈今之州縣勝於前人、此臣所以深思原本、而必以察吏為最亟也、幸賴我　　皇上澄?官方、首以清廉為重、近來江蘇州縣、雖其才幹未必果勝前人、而辦災一事、實係清賑、不能更有侵冒之事、亦非必其人之皆清、而實有不得不清之勢也、蓋放賑總以稽覈戶口、為第一要義、如道光十一年、江蘇災重且廣、維時督臣陶澍、與升任撫臣程祖洛、先後　奏定災賑章程、力除積弊、責令委員、戶必親填、入必面驗、票必親給、查完一戶、即以油灰書其門首、查完一?、即將戶口榜諸通衢、俾人人共聞共見、迨查過數?、彙開口數清摺、先由委員申報司道、仍將花名底冊、移送該管州縣、其賑票之上、蓋用委員銜名戳記、使驗票即知何員所查、是委員查報之後、即官若欲添一戶口、而印票底冊榜示清摺四項、總不符合、即欲作弊而勢不能、至印官之稽察、委員祇須?冊下鄉抽查、如其有冊無票、有票無榜、或票榜與冊不符、即將委員?揭、又有各上司層層覆查、如印委通同?護、有弊不揭、察出一併參辦、其委員吏役薪水紙飯、皆由督撫司道、捐廉優給、俾免賠累而杜需索、彼時印委各員、頗知愓然遵守、復蒙我　　皇上軫念民艱、　　欽派大臣朱土彥白鎔來督辦、一時官吏更加震肅、生監地棍人等、亦知歛?、積弊為之一清、道路傳言、皆謂之清賑、嗣後查辦災務、即以此為定章、臣又嘗剴切札諭各屬、以地方官辦理命盜案件、如有故勘致死、即干扺償、然猶不過一人一事、若辦賑有所侵蝕、是直向千萬垂斃之民、奪之食而速其死、即使倖逃法網、天理必不能容、?江蘇前有山陽縣王伸漢、冒賑之案、府縣皆陷重辟、大吏亦干嚴譴、尤時時指為戒、聞者莫不股栗、今平心論之、如王伸漢之貪婪殘忍、不惟現在州縣不至如此、數十年來亦所僅聞、且查王伸漢案內、山陽一縣、所領賑銀至九萬九千餘兩之多、今十二縣衛賑銀通共請撥十三萬兩、值此連年災歉、饑口繁多、因經費有常、不得不力籌撙節、減之又減、幾於杯水車薪、即有貪員、亦已杜其浮冒地步、且例賑之外、無處不賴捐輸協濟、若有司以賑銀入己、而轉令民戶書捐、則必為眾所切齒、一日不能相安、豈肯聽其勸諭、而刁生劣監、虎視眈眈、如州縣稍有營私、則訛詐分肥、人人得而挾制、縱將所領賑銀、全給訛詐之徒、尚不足填其慾壑、安能更有餘銀人已、況災民嗷嗷待哺、豈不慮激成事端、州縣即不顧聲名、斷無不惜其身家性命、似此受制於人、而仍無利於己之事、雖至愚亦不肯為、而自督撫以至道府、皆職司紏察、災賑重務、孰敢徇庇姑容、是今日之州縣無從舞弊、既為法令所限、亦屬時勢使然、該給事中所奏、或係從前舊弊、而非近來歸覈實之情形也、至積存穀石、原係備荒善政、惟近年連遭災歉、穀價增昂、即鄰省亦非豐稔、不惟向存例價不敷買補、抑恐官為採買、民間食貴堪虞、仍應俟年歲稔收後、糧價稍平、再飭各州縣籌買歸倉、以為有備無患之長計、總之民生凋弊之際、官斯土者無不棘手焦心、惟矢此一片血誠、上以宣　　皇仁、而下以結民信、局中之苦、不敢求諒於旁人、所謂及之而後知、履之而後難也、臣惟有恪遵　　聖諭、察覈加嚴、不敢市惠以沽名、亦不敢因噎而廢食、總使有司畏　朝廷之法、則積弊去而吏治清、小民感　　君上之　　恩、則元氣培而本根固、庶以仰副我　　聖主察吏安民、訓誡諄諄之至意、_
請飭資遣飢民歸耕並酌給籽種摺|田翰墀|HCJSWXB_RAO_1881|卷四十一戶政十六荒政一|竊臣恭讀本月初二日　　上諭、凡有言事之責者、各抒所見、據實奏聞以備採擇、欽此、仰見　　聖主好問察言、孜孜求治之至意、臣愚以為發粟散財固救荒之急務、還定安集、尤收恤之良謨、詩曰、言旋言歸、復我邦族、又曰、雖則劬勞、其究安宅、自古禦?捍患、未有不統籌全局者、誠以聚之則易滋事、散之可以謀生、安危所繫、不待智者而後辨也、　　皇上視民猶子、所有直隸河南山西陝西被?各省、不惜鉅?、以活遺黎、所以為民請命者有加無已、夫迎來尤當送往、救獘所以補偏、臣聞現在天津郡城、飢民充街填巷、保定賑務停止、流棲者未返其鄉、一省如此、他省可知、不計此而早為之所、其不至騷擾地方者、蓋亦鮮矣、溯查上年江蘇亢旱、飢民四出就食者、經督臣沈葆楨等設廠收養、資遣歸耕、今北方之荒歉、甚於江南、就食之窮黎、多於蘇省、可否　　?下被災各省督撫、仿照江南救荒成案、轉飭所屬、於賑務告竣後、將各處飢民、資遣回籍、早晚甘霖渥沛、不?耕期、其無力種田者、並將州縣所存食穀、酌給籽種、毋任書吏需索?扣、一俟秋成、納粟歸倉、庶地方無虞滋擾、而流民得以謀生矣、__　_
論令廢員修興水利摺子|陳用光|HCJSWXB_RAO_1881|卷四十一戶政十六荒政一|臣伏讀正月二十三日　　上諭。因姚文田之奏。　　通諭直省督撫各飭所屬州縣官。務體朝廷貴粟重農之意。以勸課農桑等因。欽此。仰見我　　皇上念軫民依。惟欲海內戶有蓋藏民無失所。此實心實政之所發揮。而堯舜禹湯之所同揆也。臣聞耕九餘三。國之常經。自古不能無水旱之災。而可使民無飢寒之患者。惟其蓄積之足恃也。臣伏思　　皇上特沛之殊恩。自嘉慶四年以來。凡　　賜賑之費。不下三百餘萬。其蠲免之費。又不下一百餘萬。以閭閻之生計。而至特頒　國帑之賙?。十餘年間累數百萬。　皇上如天之仁。至優極渥。無可復加矣。然而一遇偏災。百姓仍不免于飢寒者。臣嘗探究其故矣。東南之民火耕水耨。其隄圩之防蓄洩之宜。民知自力。故一遇偏災。沐賑蠲之　　恩。而民力易蘇。西北之民。惟知恃天。而不知恃人。人力不盡。故雨少則憂旱。雨多則憂潦。其幸遇豐年。雖相安于無事。而一遇偏災。則惟　國家之賑蠲是賴。夫以歲之不可恃。而賑蠲之不能已也。雖　　皇上愛惜蒸黎。不惜歲縻帑項。以奠其生。然使百姓每歲惟恃蠲賑之　　恩。而不能自為蓄積之策。則是百姓徒為不終歲之計。而使　國家有難以為繼之　　恩也。臣思欲使民富。惟在務農。而欲務農。必先水利。然水利之興。驟欲使民自為之。則西北之民。其習于恃天者。既罔知措力之處。雖使州縣官日張示曉諭。而民未必知于樂從。則亦徒有具文而鮮獲實效。若欲自官為之。則　國家現當經費未裕之時。遽須先出　帑金以事疏濬隄防。斷屬難行之事。臣愚以為或可倣照營田。以廢員?力之例。令直省廢員。有能任此事者。令其自行招募。興修水利。而以官職之大小。分?落之多寡。始于一二州縣。易于興修處試為之。二年之後。著有成效。即予開復原官。如此則有三利。　國家不須先出帑金。而可使閭閻實受旱潦無憂之利。其利一也。廢員知有此出路。則不甘自廢棄。而于所辦農桑水利。又即他日服官要務。悉心于此。則推而行之。於他日亦駕輕就熟。而　國家又可以為造就人才之策。其利二也。各省督撫飭所屬州縣。勤務農桑。不過通行札論。以為具[文](女)。固由于因循之積習。亦由於興利之成規。無從著手。是以畏難苟安。今見有行之著效者。則倣而行之。亦易于儲力。而督撫察吏之虛偽。即其自為督撫之賢否。亦于此可見。其利三也。_
論營田水利摺子|陳用光|HCJSWXB_RAO_1881|卷四十一戶政十六荒政一|臣聞聖人之為治也。貴乘時而善因其勢。時有可為而為之。則無後事之悔。勢有可因而因之。則見易行之效。此為國之常經。古今之通義也。竊惟我　　皇上宵衣旰食。勤求治理。於諸臣工因循惰弛之習。屢下　　諭旨。至再至三。則當今之時。固百僚震動。恪恭趨事赴功之時也。然而事有未舉。而功未有見者。其因循之過。在於見事之不確。而任事之不勇。其見事未確。是其真識之不及。非可以強而猝致也。其任事之不勇。則大率以經費之未裕。相顧而莫知所措手。臣請舉其大者言之。睢目之決。於今歷幾月矣。去年之未敢動工修堵。以其時河南亂民未平。恐其乘機而生事也。今則大功已奏。不必慮宵小之潛跡矣。而至今未聞興工。幸今尚未解凍。不見可患之形。若至三月以後。江南春雨既多。或有衝決。則其為漕運之患者大矣。且臣聞山東河南。餓殍載路。而河南為尤甚。開封之民。有拆屋毀磚。賣取百十錢以餬口者。其一畝之田。不過賣百文。本地之民。富者皆貧。無力買田。其買田者。大率客戶。然田雖買。而無人為耕。大率買二十頃田。而所耕者不過二頃。以客居之人。非遊宦則商賈。不能塗體霑足以從事南畝。而本地之人。則已死亡過半矣。其或業已下種。今春得雪。麥苗初長。則又為居民取其初長之葉以果餓腹。是則開封一帶數百里之地。其可耕之地而無耕之之人甚多。於此而乘其勢以利導之。臣愚以為有三策可行焉。一則急興修堵決口之工。俾為工者得藉以餬口。是以工代賑之法也。一則令地方官出示曉諭諸買田者。俾多出貲募民耕種。耕田者既可得食。買田者亦無廢土。其勢無不樂從。其事實為兩便。一則倣廢員?力營田水利之法。令河南大吏于因公罣誤而非有私罪者。令其分?辦理。以官職之崇卑。分?落之大小。彼將藉此免罪。而為出身之路。則雖竭財力以從事。宜無不奮勉者。由以工代賑之法言之。則　國家本有修河之費。由買田募耕。及廢員?力之法言之。則不必謀經費。而坐收水利溝渠之益。所謂因勢利導。莫急於此。由此而推之山東。昨　　皇上諭李鴻賓疏濬泉源之奏矣。泉源不徒有資運道。兼可資水利。除有妨運河。不可作為溝渠外。[凡](几)可以溉田者。宜聽其訪者確實。聽民之所便。使民自為之。由此而推之江南鳳陽?臺一帶。皆可曉諭百姓。使自為之。臣向聞鳳陽居民春則出省謀食。冬則歸里。此皆惰民。不知自為生計。嘗怪司牧其地者。何以未嘗一慮及此。及閱靳輔奏疏。乃知其為安徽巡撫時。固已為鳳陽地方荒蕪籌及溝田之法。且其所謂生財之道。斷宜倣此溝田之法。隨地制宜。酌量更改而亟行之。則益　國利民。無窮無盡。正與今日事勢符合。而陸隴其條陳靈壽縣事務言水利當興條。亦有云與其蠲賑于既荒之後。何如講求水利于未荒之前。蠲賑之惠在一時。水利之澤在萬世。臣伏查嘉慶四年以來。就直隸一省而論。　　賜賑之費不下三百餘萬。其蠲免之費不下一百餘萬。以閭閻之生計而至特頒　國帑之賙?。就直隸一省。而十餘年閒累數百萬。若合天下計之。數更倍蓗。　　皇上如天之仁。至優極渥。無可復加矣。若使決口不修。江南或有水患。聽吏　奏聞。　　皇上必復議賑蠲。當此經費未裕之時。臣實私憂?慮。以為百姓徒為不終日之計。而使　國家有難以為繼之　　恩。非良策也。臣請以居民自謀生計者喻之。今有家于此。有數頃之田。聽其荒蕪。而所以為仰事俯育計者。惟資借貸以謀生。借貸愈多。家計愈絀。若節衣嗇食。專力耕田。則歲入終有所得。積之既久。可以無借貸而自充裕矣。天下之大。非一家之比也。有無窮之利。而不及時乘勢以謀之。無異于有數頃之田。而聽其荒蕪者也。_
嚴禁旗丁刁難示|賀長齡|HCJSWXB_RAO_1881|卷四十七戶政二十二漕運中|為嚴禁旗丁刁難勒索以肅漕政事、照得東省漕糧向分閘內閘外、閘外州縣、皆係冬兌春開、時日甚寬、各州縣從容收足、運赴水次、無須買米交幫、旗丁不能藉端勒索、故兌費尚不甚多、閘內州縣、因運河歲須冬挑、皆係冬兌冬開、時日甚䲢、各州縣相距水次、近者一二百里、遠者三四百里、或因糧多收未足數、或因車少趕運不及、勢不能不在水次買米墊兌、而旗丁遂藉此多方索詐、始准買補兌交、?勾通米店?價居奇、或勒折重價、代為買兌漁利、稍不遂意、輒將現米駁斥不收、徑自開船出閘、轉以該州縣誤兌?揭、該州縣恐蹈誤漕之咎、祗得另雇船隻運赴閘外趕兌、需索日甚、兌費日加、而濟?前幫之任姓各丁尤為豪橫、訪聞任振標任嚴化等、挾資鉅萬、恣意妄為、一經簽派頭船、則運官聽其指揮、州縣等於魚肉、若非百計刁難、何能飽其慾壑、閘內州縣兌漕、因之甚為苦累、查買米兌漕固屬例不准行、而向來零星小戶、升合之米、鄉民每以不便斛量、情願折色交納、該州縣亦因數大零星、恐斛手斗級人等、易於高下、朘削鄉愚、亦遂准其折交、代為買兌、其距倉窵遠之糧戶、路遙費重、運送本極艱難、若值陰雨連朝、米石更易傷耗、故鄉僻小民、尤願以銀錢折納、該州縣亦不能不變通以宜民、誠以天庾正供、所重在米、米若不佳、即實係糧戶之米、亦准幫丁駁換、令該州縣買補另交、但期米粒乾潔、?未嘗以買補為不可行、東省閘內三十餘州縣、開?收米以至兌畢開行為期、尚不及一月、以數千至萬餘石之漕、剋期於旬日之間、揆時度勢、既所斷不能收足、又萬萬趕運不及、而泥於不准買米上兌之例、徒供旗丁訛索之資、若更相沿不改、其勢必且日增、當經本護院援照江蘇成案、專摺具奏、請將閘內有漕州縣、如?期未收足數、?趕運不及者、准令於各水次就近買補墊兌、以免旗丁挾制、?將不法幫丁斥革、查實辦理、欽奉　　諭旨、交部議奏、茲經戶部覆准、?令將旗丁挾制需索之處、會同本部堂出示嚴禁、奉　　旨依議、欽此、欽遵、咨會前來、除檄飭司道遵照辦理外、合行出示嚴禁、為此示、仰各幫旗丁知悉、自示之後、務須守法奉公、應得兌費、均遵糧道核定之數、且敷辦公而止、不得藉端多索、恣意挑剔、尤不許勾通米店、?價居奇、勒折重價、倘敢故違、或仍如從前之徑自開船出閘、轉以州縣誤兌?揭、及橫豪滋事別情、定即按名盡法懲辦、決不寬貸、其各凜遵、毋違、_
復吳仲仙漕帥|曾國藩|HCJSWXB_RAO_1881|卷四十七戶政二十二漕運中|南漕概改海運。自是天時人事窮變推移之勢。承示江北各屬。及皖北之由洪澤湖北達者。先辦河運。以免紆途運滬出洋。而舊制亦不致全廢。具見卓裁。斟酌妥善。弟雖主海運之說。而亦不敢竟廢河運。以北運河一水。經數百年勞臣經營而成巨川。豈宜以停運之故墮昔人莫大之功。惟修造漕艘。弟意不欲太驟。不欲太大。不欲以例價責成旗丁自造。太驟則無此巨款。太大則難於浮送。或者千里深通一節膠淺。又增無數濬河之費。責成旗丁自造。往往一丁造船。舉族歛費。能趁閣下任內革此虐政為幸。將顧全此三者。則江廣三省似不能不以海運為主。而河運僅堪為輔。芻蕘之見。仍求切實指示為荷。__　_
漕糧開屯議|李祖陶|HCJSWXB_RAO_1881|卷四十七戶政二十二漕運中|禹貢田賦之制。五百里甸服。百里賦納總。二百里銍。三百里納秸服。四百里粟。五百里米。孟子亦云。有布縷之征。有粟米之征。則漕運以供京師。由來尚矣。然至於今。則其敝已極。有田者自應輸糧。且踴躍爭先。惟恐其後。而州縣乃堅不收米。惟收折價。折又高抬其價。欲上米者。非并力上控。奔走數年者不能。暨米得上。而其費已不貲。猶復內有扣除。外有津貼。數皆甚鉅。若是者其困在民。輓運沿前明之舊。以屯田之軍充之。田久荒亡而船仍須造。丁仍須簽。富戶不能自行。一任舵工水手。浮開用費。貧丁借貸訛索。連累親朋。加以沿途規例。逐年加增。欲逃不能。欲充不可。若是者其困在軍。州縣收漕。號為金穴。薦書?至。皆思染指。上官同寅。皆有一定規例。數不可缺。鄉蠻恃眾。搶桶爭?。甚至毆役辱官。罪不可較。及至兌軍。尤十分繁難。為費尤鉅。如是者困尤在官。故昔以有漕州縣為美缺。今以有漕州縣為苦缺。昔以管糧多者為富戶。今以管糧多者為窮民。長此不變。其何以堪。昔虞文靖公于元至順間有畿南可開水田之議。而不能行。明徐貞明作潞水客談。能行矣而不能就。我朝康熙年間。靳文襄公欲於鳳徐淮揚充五府州沿河之地開屯。行之已有緒矣。卒以中讒而罷。雍正間　憲皇帝命怡賢親王偕朱文端公經理畿輔農田水利。賜銀二百萬為經費。已開田三百餘畝矣。而賢王薨。朱丁艱。卒寂寂而罷。　睿皇帝平定教匪之後。亦思經理以蘇民困。屢命大臣相視。程月川中丞以天時地利人和證之。謂不可行。予嘗讀而疑之。北方立國者。自元以前。若金若遼若元魏。皆不聞仰食於南而稱強國。使必仰食於南。則他日江淮之間有竊發者。中梗漕運。其何以給。特經理無人。如李文貞所云。明代雖經太平。然諸事多未曾整理。即整理亦未得其法耳。近讀包大令慎伯所著中衢一勺。中有畿輔開屯以省南漕議。不覺躍然。謂雍正間欲遍畿輔之地。通為水田固難。若只於近京數百里之內。擇近河可通舟處。相地。開溝渠。招集江浙老農。擇嘉種分試地力。但得三四十里。可開墾處四五區。計其所入。即足以抵南糧數百萬石之漕。其事尚不甚難。并可省一切繁費。然必拘拘種稻。猶似不合時宜。土宜惟海鹽。朱尚齋太守在吾郡時。嘗作一文。謂少種稻而多種麥黍。實足補包說之偏而救其失。今?節其文于左以備覽。__謂自來教北人種稻者。若漢張堪。魏劉靖。北齊裴延?。宋何承矩。元虞集。明徐貞明。皆狃於其鄉土之利。沾沾惟稻是種。豈知西北之人。慣食黍麥。不願食稻。以北方麥吐花在晝。其性陽。食之足以養人也。且藝稻之功。倍於他種。難尤在水。人情畏難樂易。黍麥既足養生。何肯舍易就難。此直北稻田所以難興。亦不必興也。今京師八旗。及豫青?徐雍冀之人。仕在京者。皆嗜麵食。其祿以稻米。且將易麥為麵而食之。此外荊揚之人不過十之一二。居京日久。亦能食麵。則授祿之可改米為麥。而兼以黍也明矣。惟大倉歲出之外須有積貯。米與黍麥皆難經久。則稻穀亦不可缺。今議於天津河間二郡。畫地四區。一區百萬畝。但取十之二。營為水田以種稻。其入穀倍米可一百六十萬石。以備積貯。其八先種麥。後種黍。徵取麥八黍二。以充廩祿。四區為田四百萬畝。以開方法計之。但為方八十里。已得田四百二十四萬畝。而溝洫堤埂倉?屋廬。每區各加地方五里。總計一百里而已足。一區設一官秩。如知縣以司其歲入。實諸神倉。以抵南漕四百萬石之額。于是重運可改輕?。漕船運丁可以不用漕運倉?。兩督與坐糧廳。官皆可罷。計一歲經費。歲可節存五六百萬金。諒哉斯言可以補慎伯之偏而圓其說矣。予讀明史徐貞明傳。至潞水客談中所陳十二利。可謂詳哉言矣。而卒不能行者。伍袁萃謂北人懼東南漕儲派於西北。故為煩言以阻之也。若用慎伯開屯之說。則與民無涉。北人可無過慮而有煩言。又如尚齋之說少種稻而多種麥黍。則為功差易。又足以合人情而宜土俗。予詩所云。漕糧隨地堪屯種者。實本此二文以為據也。且隨地可屯。則亦不必拘定天津河間二府。如慎伯集中所舉諸處。皆可行。而靳文襄公所舉沿河之地尤可行。倘能行之。食不患其不足。而省費亦不可勝算矣。_
漕運|李因篤|HCJSWXB_RAO_1881|卷四十七戶政二十二漕運中|愚少讀太史公河渠之書而疑焉。河渠。漢初之漕實寓其中。夫漕天下之重務也。何為舍漕不言。而以河渠名其書也。既長則為糟輓之學。歷觀古今之因革。利害之倚伏。疏排隄堰之原委。夫而後嘆太史公之用意甚深。蓋治漕未有不本於治河者也。治河未有不兼乎治渠者也。顧治河以治漕。人知之矣。獨是治渠以治河。而因以治漕。遠之省飛芻以休民。近之興水利以彊國。率置而未講。我不敢謂東南其有息肩之日也。雖然。漕天下之重務也。舍漕與河。而急言治渠不可。愚試先舉漕法之大?。?述舊聞。而後折衷之。禹貢帝都三面距河。九州貢道之來。皆以達河為主。說者謂繫達河於田賦之下。是漕之源也。然而未言漕也。且吾終以甸服一條疑之。蓋秷米之?。未嘗出五百里。則它州所賦者皆貨幣之屬耳。春秋僖十三年。秦輪粟于晉。自雍及絳命之日。汎舟之役。哀九年。?城邗溝通江淮。說者謂泛舟以輸粟。開渠以通糧道。皆漕之寓也。然亦未明言漕也。且?國告飢事出偶然。而射陽至宋口。特四境之內耳。漢興高祖時漕山東之粟。給中都官為漕運之始。張良曰河渭漕輓天下。為言漕之始。魏漕壽春。後魏漕江淮。隋漕關東及汾晉。唐漕東南。宋漕入河汴。凡四路元漕至中灤任城。凡再變。明惟會通河一漕而已。至今因之。此漕運之始終也。歷代之都會不同。其取道各異。愚謂得洞言其故。蓋漕之要有三。而其並行者有五。三者惟何。曰制用。曰?役。曰議運。五者惟何。曰建倉。曰開渠。曰墾田。曰屯糴。曰復海運。何言乎制用。愚觀舊史。漢初之漕。歲不過數十萬石。至元封則歲益六百萬石矣。唐初水陸漕運。不過二十萬石。至開元二十一年。則歲益二百餘萬石矣。夫肇興之君。百為草創。其賜予之蕃。周給之優。以至宮室城池。乘輿什器之屬。一切倚於卒辨。是宜其多也。而數十萬則已具。乃其子孫守成而已。宜其簡也。乃或至百倍而不足。善哉唐史有云。高祖太宗之時。用物有節而易贍。呂祖謙曰漢武官多。徒役眾。故恒苦不給。邱濬謂官多而不切於用。宜汰冗員。徒役眾而無益於事。宜汰冗卒。則食粟者少而民力可以日紓。由是觀之。國計之贏縮。在用之奢儉。不在漕之多寡也。何言乎恤役。自古輸粟。皆以轉為名。漢唐宋之漕。皆轉相遞送。未有長運者。長運之法。始見于明。至今不改。夫唐宋之船。江不入汴。汴不入河。河不入渭。而今則遠至嶺北湖南。皆直達至京師矣。唐宋漕卒。猶有更番。而今則歲歲不易矣。一年之內。強半在途無室家之樂。有風濤之險。洪之停留。舳艫之衝激。陰雨則慮浥漏。淺?則費推移。沿途為將領之科率。上倉為官攢之阻撓。抵家之日。席未及煖。而催兌之檄又下。運卒艱難如此。故周世宗議給路耗。每石一斗。宋江南之船。輸米至三倉。即載官鹽以歸。苟推行其法于今日。則回舟有利。而士卒之力。可以少寬。且也念漕丁之苦。長運之艱。即以一粒與人。不敢忘其所自。而務為樽節。此又與制用之說相通者也。何言議運。愚聞自古善理財者。必首劉晏。自唐代宗廣德中。晏領漕事。先是由潤扺楊。以陸運斗米費十九錢。晏命囊米而載以舟。減價十五。由楊距河陰。斗米費百二十錢。晏造歇艎支江船。減錢九十。夫晏所造船。每船受千斛。十船為綱。每綱三百人。篙工五十人。副長三百五十人。御十船。運米萬石。較之今日十人一船。船未三百石。通三十船。運米九千石。人少五十。米少一千。不甚相遠也。惟囊米尚未行。綱之耗減。卒之困敝。皆坐此。故唐史謂晏歲轉粟百十一萬。無升斗溺。然當時並未聞加兌也。其所行漕。乃大江大河。又隨處轉運。非若今長運于淺隘之漕渠者。其加兌浮于所運之半。而歲捐之數。追償迄無已時。蓋剝淺之費廣。挨次之日多。不幸而溺。遂至于盡耳。今宜如晏法所運之米。悉盛以囊。遇河淺則暫舁岸上。過淺復舁歸舟。或分載小舟。亦有包封。雖偶溺。猶得取而出之。不致全失。其潰壞者。亦有它用也。然囊米而舟淺不能受。則奈何。夫既實諸艎中。宜加艎上。更以竹葦旁蔽風雨。俟後船乃再造而量加大之可也。囊以布為。足支數年。其所費比所失則有間矣。且前代運漕皆民丁。至明始以兵運。愚考劉晏官僱運夫。而所需傭值。皆出鹽利。上無月廩行糧之費。而下有覈實均文之樂。是又與恤役之說相通者也。三者舉而漕之用稍蘇。積粟于國。兼藏富于民矣。__則請言建倉。漢諸葛亮在蜀運米集斜口。治邸閣。息民休士。三十年後用之。邸閣者。倉之別名也。後魏自徐揚內附。轉運中州。于水次隨便置倉。由小平至大梁。凡八所軍國有須。應機漕引。隋置黎陽常平廣通倉。于衛陝華三州。轉相灌[注](汪)。後又于洛口置回洛倉。積米至六百餘萬石。唐置河陰柏?集津鹽倉。凡三歲漕七百萬石。宋置三轉船倉。于真楚泗三州。往來無復留滯。而三倉常有數年之儲。善乎裴耀卿之議曰。諸倉節級轉運。水通則舟行。水淺則寓乎倉。以待不滯。遠船不憂欠耗。比于曠年長運。其利倍之。邱濬亦謂漕粟給京師。經過以丁遞運。而要害置倉貯之。則運丁番休而不久勞。漕船?轉而不長運。所漕之粟。亦可隨宜措置。或發或留也。則請言開渠。漢元光中大司農鄭當時。言關東運粟漕從渭來。度六月而罷。而渭道九百餘里。時時為難。請引渭穿渠。起長安並南山下至河三百餘里。徑易漕度可三月罷。而渠下民田萬餘頃。又可得溉。損漕省卒。行之果利。明帝永平中汴渠成史特書之。隋初詔宇文愷率二鑿渠廣道。渠成而關內便之。通濟渠成而天下利于轉輸。永濟渠成。而北通涿郡宋雍熙中開沙河以避淮水之險。自楚至淮陰凡六千里。舟行便之。元至元二十六年。從壽張尹韓仲暉議。自安民山開河至臨清。凡二百五十里。引汶絕濟。賜名會通。迄今漕道賴焉。又二十八年從都水郭守敬議。疏通州至大都河道長一百六十四里。節水通漕為便。明年河成。賜名通會。愚聞昔賢有云。漢武歲漕至六百萬石。雖征過煩。亦由河渠疏利。致之有道也。觀于漢既若此。考于歷代又莫不然。然則渠與河相為表裏者也。則請言[墾](懇)田。愚聞漢初之漕。資之山東。光武北征。命寇恂守內。收四百萬斛以給運。隋漕汾晉之粟。宋漕陝西京東之粟。并給京師。而魏正始中。鄧艾行陳項以東。開廣漕渠。東南有事。汎舟達於江淮。而資倉不匱。凡漕皆自南而北。此則自北而南矣。夫今之山東河內。汾晉陳蔡。其地猶故也。昔以之給京師餉戰士而有餘。今以之養百姓贍四境而不足。無亦田不盡墾。而水利尚未講乎。唐貞元中關輔宿兵。斗米千錢。江淮之米不至。六軍脫巾于道。會韓滉運米至陝。宮中置酒相慶。元至正中汝潁盜起。海舟不至。遣官徵于江浙。下丐判臣。僅得十餘萬石。最後升斗無與焉。善乎邱濬之議曰。人君之處國。當如富民之處家。有富人于此。附郭無半畝田。而惟外田之是資。一旦道梗。坐而待斃。其無遠圖可知矣。管子曰。粟行五百里。眾有餓色。賈誼曰。越諸侯而調均發。徵一錢之賦。數十錢之費。上之所得者甚少。而人之所苦者甚多。故聖主當豐亨之時。惟為?絕之慮。慎懷儉德。務使有餘。而于畿甸之間。瀦水務農。治其溝洫。而不必區區待哺于遠漕也。則請言屯糴。漢武作柏梁臺。徒婢而下河漕度四百萬石。及官自糴乃足。宣帝五鳳中。耿壽昌奏糴三。輔宏農河東上黨太原諸郡穀。省關東漕過半。趙充國條留屯十二便。其五曰春省甲士循河湟漕穀。至臨羌揚武。折衝之具也。夫壽昌之議。遇京輔有年可行也。充國之議。邊境無事。遇歲豐人和亦可行也。則請言復海運。海運之法。自秦黃陲始。唐人亦藉之給幽燕。杜甫詩云。雲帆轉遼海。?稻來宋吳。其據也。然用以足國。則起于元而廢于明。其詳吾請于海運篇悉計之。惟是國家都燕。蓋極北之地。而財賦皆仰東南。會通一河。譬人身之有咽也。一日食不下咽。則患不旋踵。?自古皆轉役。而以鹽為僱直。今則轉役。軍夫長運。又加兌支之耗。雖使食足如兵之不足何。盍及國家閒暇。求元人海上故道。與海漕並行。萬一漕渠中滯。挹此注彼。胡長孺慮集所記。亦思患豫防之一道也。__而建倉可通于恤役。墾田屯糴可通于制用。開渠復海。又可通乎議運。五者與漕並舉。而漕之害盡去。國不專恃乎漕。則漕將永便于國矣。抑愚更有進者。按今之運道。自儀徵直抵潞河。其間最險者惟高郵。湖南起杭家嘴。北至張家溝三十餘里。唐李吉甫節度淮南。始于湖東築平津堰以防之。宋宣和時柳庭俊復修斗門水。七十有九。明洪武中州牧趙原。始甃以?。永樂十九年加以?之大者。景泰中又護以木椿。而是後一遇西風為患。淪亡仍不計數。至洪治中少農白昂治河。奏以會通餘資。開複河于高郵。隄之東其長竟湖。夾岸築士為隄。樁木?石之固與湖岸同。引舟內行。以避甓社諸湖之險。比成。賜名康濟河。其在寶應越河倣此為之者。始于正德中之郎中楊曰永。嘉靖之御史聞人詮。員外范韶。按察仲本。而事因循。不果行。至萬歷十二年。以給事陳大科言始築新隄。其西仍舊隄而高與厚皆倍之。南北建二石閘。比成。賜名宏濟隄。然而河勢既強。奪淮入海。倒注清江。害將日深。故議者請固高堰。復諸塘疏淮浦。以兼利上下之水道。俾有所瀦洩。此一說也。又近年運道。秋末春初。往往以涸?致阻。議者請九月以後于清口之入淮也。暫築小壩截水以過舟。又于直沽之趨海也。橫作木閘以遏水。遇淺則兩際約去七八里。橫立木柵以限舟。其中為門浚深河潰。使可容兩舟。分道上下行之。差官于此分籌。授舟次第遣行。俟有水各罷。則滯塞可以無虞。此亦一說也。自通會距都僅五十里。元所開河廢塞已久。明臣數欲復之。未果。議水運者。請于城東鑿為大潭。如積水。比引水自城西入濠。比轉而東注之。而于分水之入城也。築以司啟閉。于御河之南出也。建巨以蓄禁中之水。非滿不開。慶豐以東。每之旁。皆為月河。以容挨之舟。此一說也。議陸運者議于都城之東。官道之旁。更闢新路二。皆廣十丈以上。故道令官民往來。止行小車。新道專以通行輦運大車。下而往者從左。上而來者從右。道旁民居。皆令于百步之外。東西分?。近道市酒食者。惟許作浮舖。則水易涸而泥易平矣。又于中道建一提舉。司其慶豐諸。原設夫。編甲乙。為專事修治。大車入門免其稅。俾輸之提舉。以為?石工作之費。又下有司拘集車戶牙行。從公酌價。遇晴乾每石若干。陰雨若干。泥濘若干。具數奏聞。永著為例。而于所費民田。或償以官地。或給以價。或除其租。視開河減數十倍。此又一說也。泇口崇岡汗漫。疏導為難。議者請于彭城西境。達乎夏邑。求河故趾。濬而復之。以殺其勢。河改而南北流漸微。則秦溝留城之間。可免衝塞。徐南壅沙漸去。而蕭碭曹單。永有?居。此一說也。河突徙不常。議者請于禹之九道。元之四道。按圖分遣屬邑?加疏瀹。令清入海。而引沈水。從魏摶折而東之。以濟造舟。此又一說也。別兼采六說。以三要為綱。而徐圖其五並舉之。漕其有賴乎。至于未兌而禁弁旗之需索。既行而?漕官之催趲。將到而清倉場之壅滯。及省經費村私裝核簽報優廩給。凡有關于運法者。司農與河漕諸臣。籌之無遺策矣。愚復何言。惟是古制淳樸。卿大夫各有采地。而又寓兵于井田。無後世養官養民之勞。春秋戰國以來。師行千里。間有輸輓。然事已兵休。未至甚敝。今也京師數百萬萬之口。待哺東南。天下之漕。約四百餘萬。天下之船。約六千餘艘。每艘費六百四十金。僅運米四百五十石。又有折耗加貼。率數鍾而致一石矣。且用師未罷。萬里饋糧。誠公私交困之秋也。人主授一官。興一役。費一物。必以此為念。而痛自裁抑。漸求其豐。則愚終以節用為拳拳焉。__　興畿輔水利。則輓輸之費可省。易漕米折銀。則東南之庫可充。且去無限水手沿途之擾。可謂其益無方。_
復夏幹園先生兗沂濟賑災|趙廷愷|HCJSWXB_RAO_1881|卷四十三戶政十八荒政三|河決豐北。江南地也。而害先及於山東。豐之北界。滕兗地也。豐沿隄而西界單曹地也。黃水入微山湖經郯城而東趨邳宿。郯為沂地。微湖之水。漲溢運河。金鄉魚台嘉祥皆被患。魚台尤為澤國。此濟寧州地。故山東籌賑。屬兗沂曹濟。某七月中旬。奉河帥委。由曹單廳各堡。親?豐境。已察其險。上書言之。然非東河所轄。何能越畔。未數日而告災矣。在曹單功次。目?老幼男女。或空身扶杖。或肩荷絮屨。累累向堤上行。由堤而散於各村各邑。不知凡幾。霜清時由工旋。金嘉兩邑隔水難通。遂繞荷澤鉅野嘉祥。沿途見難民不少。至濟即乞回籍領咨。應春官試。茲北上復次舊館身非局中。而先生情篤梓里。愛猶舊屬。因出各縣所議賑災。及方伯刊刻章程見示。欲參酌一詞。先生奉　命分巡斯土。原有專責。某何敢謬為借箸而籌。夫魚台之議曰學賑。初甚不解。想不過學中人欲自厚其身家。危詞以聳聽聞。試問士與民。貴賤異。性命同乎。而援在學者朝廷尚加恩恤。貧士給廩餼。是賑必倍於平民。獨不思平民之疾苦。甚於學中人歟。抑不甚於學中人歟。既以賑論則止論受災之輕重可耳。若遂其所請而益之。必至開紳賑耆賑胥賑吏賑之門。而官又當何如。此可先仰學申飭。毋庸聚訟。曹之議曰客賑。?以逃災而來。散住於城市村莊者。悉係客民。意欲聚而賑之。不使本地無賴藉名攘奪。而難民且不至在鄉騷擾。議亦近是。然自古有散賑而無聚賑。苟聚賑之議一行。而四境聞風蝟集。將其勢有不能偏給。而求生轉以求死。萬一不給。能保其眾之聚而不為他慮也乎。昔吾省辛卯九月水。大府愛民為心。設廠沙井。派員施粥散米。至冬月而湖北安徽難民擁就。眾至三十餘萬。當局者無可如何。聽其渡章江門。則店商居民。不勝其苦。幾至罷市。禁其渡。則餓莩枕藉溝壑。大府朝夕抱城隍而哭。後從某說。各給錢一千文。令其回藉。然而死者已過半矣。想曾聞此。不可不鑒。惟滕之議任紳士。編戶口。興運河堤工。以力易食。而少壯者可給。勸富戶平(出米)隹。以錢易粟。而饑餓者易飽。此法誠為近古。而方伯以為不遵頒刻章程。嚴札痛斥。先生亦歎息而婉諭其勿忤憲意。今方伯之所頒刻者何程乎。區區造水桶之式。置甕缸之式。備柴之式。作灶之式。繪數人挑粥。沿村沿路。一盂一瓢。攫而食之其引證云。昔見京都及金陵行此法極善。不知京五城分設粥廠。自十月至明年春。以賑窮民之無所依者。不勞跋涉。不慮偏枯。不事稽查。此常賑。非巨災也。金陵木料廣。缸甕亦多。好善之家。往往冬閒僱數十夫。夫煮粥各挑一擔。遇窮人輒以食。鄰里巷曲中廢疾受之。有恥者不屑。此私惠。而非公濟也。豈大臣為政。而乃以一肩之粥。救萬民之災。無論一肩之粥不能?。即令數千人而肩之。又須數千萬人之費。其一肩能行幾里。幾里又設一缸。幾缸又設一灶。幾灶當備若干柴。且南北之嗜好不同也。徒曰粥。將以米麥為粥乎。抑以麥粟為粥乎。南北之物產不同也。徒曰桶缸。將以木瓦為桶缸乎。抑以柳為桶缸乎。吾知製器於北。取材於南。必有數倍其勞。而後能涓滴入口者。嗷嗷欲絕。何堪待此。__?乎賑粥之法。利少弊多。古已言之矣。擇曠地分男女廠。置大小缸。每缸給米若干。先期命胥吏煮之。覆以笠。圍以草。次早給發。簡簡亦便。無如缸大者可容一石。而奸胥報以一石幾斗。缸小者可容數斗。而奸胥報以一石。人集則用更浮開。米扣則數請增給。覈嚴則添水攙和。官既依數發糧。豈能坐視其炊烹而親為量算哉。抑豈能偏查一一記注哉。第任其朋比侵蝕。以充慾壑。此弊一。大缸煮粥。米厚水平。驟難調熟。而天明給散。又不能生熟各半。所以洒石灰揉惡屑。其積習如是。夫民以饑餒臟腑。枯槁憔悴。陽氣內耗。奔走風塵。陰氣外逼。而經徹夜凍肉成冰。啟甕挹注。雖溫亦寒。在稍有天良者。或摻以熱漿。或煨以束薪。奈石灰揉化其間。饑民早中其毒。是以偏災設粥之處。每屆春夏。恒有病瘟疫泄痢患癰疽嘔逆浸尋及死者。?石灰之性。與積寒之氣。陽動陰?。症多不治。此弊又一。粥廠一開。萬民雲集。或襁負其子而至。或扶持其老而來。奔塵四起。啼聲四起。少壯爭趨於前。衰稚瞠乎其後。強則挹其熱。而幸已果腹。弱則啜其冷。而聊以充腸。或後至而倏嗟空磬。或顛躓而莫保身軀。愈飢則回途愈難。愈冷則欲行愈殭。且窮民弱婦。疲癃殘疾。忍飢餓而羞言出戶。悲煢獨而終日閉門。一息微存。既難與千萬人爭一杯之粥。寸腸欲斷。不幾延三五日而委一命之終乎。豈不痛哉。豈不痛哉。是又一弊矣。雖然。天災流行。國家代有天事。固弗能弭其憾。而人事又未能備於先。今欲臨時補救。殆亦仁心仁術之一端。第賑災政鮮善策。擇其較善於彼。而盡吾心之仁之術。俾行之不盡虛名。受之稍沾實惠。則莫如放糧一策為長。放錢次之。而說者謂放錢恐生弊竇。賑例大口給銀一錢五分。小口減半。折以錢亦如之。而里書鄉保所報戶口類不實。家八九口者或減報四五。家六七口或增報八九。大口或降為小口。小口或升為大口。於是胥吏串同高下。暗中分肥。里書復索報名造冊寫票各項。每口實領無幾。放錢原有弊。放糧何嘗不可勒索。何嘗不可?扣乎。要必遴委廉正之員。延請公正之紳。於本地之相識同氣者亦能代詢代查。有無遺漏。有無浮濫。於是定期按戶給票。放至某時為止。其堆儲之處。於縢則舟車通衢。凡近滕各邑者。先囤於滕。然後轉運各邑。則囤於濟以轉運之。荷鉅嶧郯各邑。秋成尚足。糧食亦有來路。其飢民多係從鄰境遷徙而來。此可以錢照米價給之。法與散米同。而便官亦可便民。至於辦遷徙流移之容民。則與辦被災之戶口又稍異。先派官紳於各市各集查照。實係遠來飢民。本地無賴不准濫入。預懸諭以某日止。後到者冊內不淮補造。勢難溥博。傳諭願回籍者轉徒者量其路程。計日給以口糧之錢。即於冊內註銷名氏。多則共給印票。止准數十人一張。以省沿途滋擾。即沿途亦可照票按名。富有之家。豆區釜鍾。容肯周恤。餘法皆與滕濟散米限期同。如此則曹之言賑者得所位置。而與某明府所議不相牴牾矣。__然則魚台曰學賑。詎無兼全之道哉。大抵以學賑為名者。羞效托?吹簫鄙[態](熊)也。賑之一律與庶民同。有實心實意相助為理。則例賑之外。按日另給薪水若干。從其踴躍從公之志。無學賑之名。而有學賑之實。又與某明府之議非柄鑿焉。隸籍於鄉者。難民災戶也。一一安全之。往來於城者。殘疾乞丐也。在在哀而矜之。庶幾粥廠之設可以行矣。飭令舖戶街長環城遍稽。造冊若干人。遵方伯刊刻章程。取其按日之條。示以起止之期。此等人數非眾。憫其居處無定。器冊不具。熟而餔之。無不歡騰。其地則一廟宇。一祠厔。可以立灶。其人則數夫工數侍從。可以點查。不勞不費。又與方伯之旨相發明。安有遽干譴責者歟。若夫滕議興築運河。以工代賑。此范文正之縱民競渡。大興土木意也。序屆隆冬。民閒且惰。閒則惡念易萌。而宵小之蹤起。惰則寒氣易侵。而痺痿之病伏。但凡有橋梁傾壞者。水淤塞者。田園汙來者。城郭頹圯者。皆可乘時鳩眾。分以工段。定以工價。修茸之排濬之。墾闢之。培植之。而小民筋力素勞。挾其畚挶鋤鏄。亦易從事。得其所領之價。藉可養其身家。獨不可經胥吏手。致小民胼手胝足之勞。而飽侵魚蝕蠹之橐。不但此也。夫以官養民。其養有限。以民養民。其養無窮。方今田地。多屬富家大戶之產。值此水落之際。勸其修隴築堤。不必緩俟來春。則災民亦得有所托業。豈非以民養民。不庸愈於勸民捐粟乎。然而賑與捐兩相須。各郡殷實頗多。濟州尤巨。國帑一發。動輒百十萬。其勢亦難源源接應。富民目擊災難。何忍不一分其憂。與其坐擁厚貲。釁生?奪。名實俱喪。何如慷慨散財。保安無事。在殷實中大小不齊。興衰無定。尤宜平允開導。諄切曉諭。使其自然樂效。毋稍抑勒。庶不至專恃富民以養貧民。若富民亦貧。恐貧民益無所賴。保富之法。不可不講。此賑法之推而行之者也。他如陳積貯之說。講平糶之方。賢太守良有司諸議。無不引經援史。堪資採輯竊。以為此宜預辦於事先。未易遽施於當境。今宜亟拯於目前。且當遠慮於事後。黃水湖水。匯而泛溢。田土漂沒無算。來年即豐稔。果能償常年積穫之數乎。難民四逸。廬舍器具無存。來歲即歸里。其能復往歲康樂之象乎。制治於未亂。防禍於不虞。固知積貯宜備。即保甲尤必行。向由保甲之不明。所以造冊註名。一時繁賾。今既戶口查實。經理有方。遂因被災而暨未被災之處。行賑法。實行保甲法。如一縣有幾鄉。一鄉有幾許村。一村有幾許民。設立里長鄉公正掌記。隨地置甲。隨時稽考。按月一報。按季又一報。則鄉之大小。民之多寡。無所蒙隱。將一律整齊。外方寇盜無從入。境內奸邪無所容。縱有歉收。亦易調劑。倘有他患守望相助。洵不戢而自消矣。夫且沛澤者上也。蒙澤者下也。致天地於承平。永保長治久安之庥。必在上之得人。而與上下相孚。堅僻自恃不可。阿諛逢迎尤不可。豈獨議賑一節也哉。愷管蠡罔窺高深。欲圖改絃易轍。承不以為卑鄙。草繕具對。為先生鑒錄。斯兗沂曹濟幸甚。山東幸甚。即江南亦幸甚。__　細閱再三。真能切時勢而言。非泛作荒政通套。夏廷楨讀__　賑災本無全善策。約而言之。散米給錢。因地制宜。不為蠹蝕。即是大經畫。宗愚弟光讀__　遷就當道之說變通古今之法。層層周到。不觸不背。姻愚弟阮文藻拜讀__　識力高。斷制嚴。坐言可以起行。是有用文字。年愚弟李寅清拜讀_
兩淮鹽價仍難議增摺|沈葆楨|HCJSWXB_RAO_1881|卷四十九戶政二十四鹽課上|奏為兩淮鹽價難以議增。恭摺覆陳仰祈　聖鑒事。竊前辦西征糧臺戶部侍郎袁保恆。奏請各省酌加鹽價一案。兩次接准部咨。令各督撫專案奏覆等因。先經前署督臣劉坤一。劄飭運司及各鹽道體察籌議。因未覆齊。是以未經覆奏。現經臣催據各司道先後詳覆前來。伏查袁保恆加價之議。意在裕餉贍軍。西陲需用之繁。待餉之急。無有過於今日者。臣責司鹺榷。苟有裨於度支。何敢不竭盡心力。冀?涓埃。惟淮務大綱首重疏銷。而疏銷莫急於便民。便民莫急於輕本。三者相輔而行。缺一不可。兩淮地多?廣。但係產鹽之區。而非銷鹽之地。其引界淮南則重在江楚。淮北則重在皖豫。販私例禁固嚴。而隔省則呼應欠靈。地廣則耳目難及。?兵燹以後。各引地久被鄰鹽占銷。至今未能遽復。緝無票之私非易。緝有票之私尤難。淮南近年造報鹽釐。日見其減。淮北部限以八箇月為一綱。從未依限銷足。至速亦須十箇月。方能辦竣一綱。又因統計綱分尚短四綱。故縱能稍稍早提。亦即按辦新綱。並無以四箇月帶銷積引之說。鄰鹽路近而價賤。淮鹽路遠而價貴。避貴趨賤。人情之常。若於鄰界毗連之處。高?淮價。而欲舖戶水販舍賤就貴。雖法令亦有時而窮。此加價有礙疏銷之實情也。鹽為民間日用所必需。減一分售價。即紓一分民力。從前鹽法。祗徵鹽課。不徵鹽釐。軍興以來。各省藉鹽釐以濟軍餉。始則分抽。繼歸統解。淮南雖迭次奏減。而湖南湖北江西各岸。每引尚收六兩有奇。至八兩有奇不等。淮北五河正陽兩卡。每包收釐錢五百文。已歷有年所。課釐並計。比較疇昔僅徵課銀為數已重。楚西等岸。又因銀價日昂。錢價日跌。民間以錢零買。價已暗增。日求減輕而不可得。此加價有礙便民之實情也。商人辦鹽。必先計算本利。是盈是虧。盈則不招自至。虧則招之不來。原奏先請每觔酌加三四文。嗣減酌加二文。夫曰二文。至少也。殊不知兩淮引額。重於他省。淮北例定每引四百觔。淮南例定每引六百觔。即就每觔二文計之。淮北每引須加八百文。淮南每引須加一千二百文。無論就場徵收。或隨課並納。終須歸入成本核算。商力實有未逮。目前運商運鹽到岸?。商收鹽入垣。皆因積壓過多。非守至一年有餘。不能脫售。因之有滷耗之累。住日之累。銀利之累。轉輸愈滯。折閱堪虞。與初定章時情形迥乎不同。此加價有礙輕本之實情也。以上各層。臣就各司道之所詳。證以近日之商情。參以曩時之成法。周諮博訪。眾論僉同。兩淮課釐所入。雖未能復全盛時之舊。而每年淮南凡統計已在三百萬兩以上。歷年報解京餉。全恃鹽課。西征各軍。如老湘一營。專提淮北之釐。此外　淮軍月餉。江南留防各營軍餉又特撥之。　萬年吉地　惠陵等工程繁餉。皆取資於鹽釐。邇來江皖滯銷。大有江河日下之勢。各項撥款。支絀不可言狀。兢兢自守。猶慮失其舊觀。萬一因增價而缺銷。因缺銷而誤運。必致課釐大形短絀。竊恐所益於軍需者。徒有其名。所損於　國計者。深受其實。臣固不敢稍涉諉卸。存畏難苟安之心。亦何敢輕易更張。致得不償失之患。所有兩淮鹽價。難以議增緣由。理合據實詳細覆陳。伏乞　　皇太后　皇上聖鑒訓示。謹奏。_
兩淮鹽法議上|方濬頤|HCJSWXB_RAO_1881|卷四十九戶政二十四鹽課上|法之宜古宜今。盡美盡善者。莫如綱鹽。顧行之既久。因利生弊。道光庚寅辛卯間。鹽利上不歸國。下不歸商。而盡歸於中飽之蠹。兩江總督陶文毅公。將淮北改行票法。而淮南則仍行綱鹽。惟革根窩。裁縻費。以輕商本。而利轉輸。鹽法於是一變。至二十九年楚岸。塘角大災。焚燒鹽船數千號。商力不支。總督陸公建瀛。亦將淮南改行票。法疏節?。目師前人一稅之後。任其所之之意。於儀徵設棧轉運。鹽法於是二變。有識者早知其事權盡解。漫無紀律。必難持久。乃行之未及三年。即遭粵寇之亂。長江梗阻。票販星散。止餘?商保守堆鹽而已。前署兩淮運司郭沛霖。於無可設法之中。行化私為官之策。就泰州糾商設棧。招販買運。輕其科則。藉以保護??數百萬窮丁。免致流離失所。固亦不得不爾者。迨同治甲子。金陵克復。江路肅清。曾文正公奏立行票章程。大旨在定價整輪。於瓜州設官棧以固?商。於鄂湘西皖設督銷局以固運商。鹽法於是三變。合肥相國。復定循環轉運法。人皆稱便。顧始終未經戶部核定也。在文正之意。以為改綱為票。可暫而不可久。乃一時之權宜。在合肥之意。以為寓票於綱。有其實而不居其名。俟後來之酌定。於是票販之黠者。以循環轉運。若可恃而不可恃。恐一旦改復舊章。票成廢紙。因而改業轉售。三四年來。票有屢易其主者矣。其愚者苦於循環已定。不能闌入。遂不惜以重價買票。而成本加重。數倍於昔日之根窩、甚或請加引額。僥倖得票。殊不知綱整票散。綱受官之約束。票則任商之居奇。綱法疏而實密。有總商以專其責成。票法密而愈疏。任?販之自為來去。孰得孰失。明者皆知。統計四岸。以楚岸為大宗。自咸豐三年。因道梗借運川鹽六年。因餉絀抽收川稅。而淮引遂為川占。同治七年。文正疏請禁川私入楚。收復淮南引地。　下部議行令四川查禁私井。兩湖嚴設?卡。以為規復淮引之計。當事謂川難遽遏。請設局以川八淮二。分成搭銷。而封禁私井之議遂寢。復經戶部駁斥。甫定分界行銷之議。以湖北武漢黃德四府湖南長常二府。專銷淮鹽。湖北安襄鄖荊宣五府一州。湖南澧州一屬。暫銷川鹽。淮分之界。川私不得侵入尺寸。川分之界。仍許淮商設店零售。現以滇黔未靖。川無本岸可銷。故暫借淮鹽引地。俟滇黔肅清。即以借銷楚岸還淮。夫文正以行票之人。而上復綱之策。戶部主持大計。又孜孜以規復淮綱為急務。至再至三。爭之不遺餘力。近因言官疏請收回淮鹽引地。部臣以為空言復淮。不能實力禁川。恐積弊難以挽回。操切殊多未便。__禁川必先籌安置川商之法。復淮必先籌整頓淮鹽之法。酌擬章程五條曰查封私井。以塞川鹽之來源。曰疏銷邊引。以分川鹽之銷路。曰復設?卡。以遏川鹽之來路。曰嚴定限期。以復淮引之舊制。曰講求煎練。以利淮鹽之銷路。是淮鹽復綱。即在旦夕。當此場?疲困堆積如山之時。孰不延頸舉踵。日盻楚岸之歸我兩淮也耶。然而私井之能一律封禁與否。滇黔二省邊引之能招商即行配運與否。復設?卡之能不分畛域實力奉行與否。三者既不可必。竊恐一年之限。自為具文。勢必藉口於井私未禁。邊引難行。?卡不力。多方延宕。互相推諉。溯自同治七年。文正奏請收復淮南引地。至今已九年矣。觀望徘徊。迄無成效。雖由一心向川者多。分心向淮者少。而積重難返。人之恆情。貪利避害。世之通病。愚見以為思艱不如圖易。責人不如求己。姑置鄂湘。先謀皖西之為得也。皖西兩岸。又以皖岸為先。中路口岸。舊制專商認辨。鹽價自下而上。遞遠遞增。以地與?境接壤。程途漸近。私鹽易於侵灌。非分為專岸。不能各固藩籬。以為楚西屏蔽近年江運各口岸。由票商分領。設店專銷。日有起色。現已續增五十票。可為明證。是宜援照舊章。將中路全行改為專岸。暢滯配搭。即由現運循環之商分任。許其世業。現在地方肅清已久。戶口日增。應履勘明確。酌定引數。秉公配搭。仍按道里之遠近。定鹽價之等差。量予變通。以期漸復舊額。此固兩淮可以自主。無庸謀之他人者。或謂皖岸票商人數眾多。岸奚以專。曰有滾總之法。在先擇皖岸票商之家道殷實。辦運較多者數人。僉為總商。使作領[袖](衰)。凡畸零之票。悉附於總商名下。或萬引。或數萬引。不拘定數。聽散商願附某總。即歸某總。其辦運納課。仍用原花名。註明附於某總商之下。或自行辦運。或由總商代辦。官亦聽之。如此則散者立化為整已。議者又謂總商名目久除。今復設總商。易啟科派把持之漸。獨不思目前繳納正雜各?。統於釐金成本之內核算。眾目共睹。亦何至有科派把持之患歟。商情渙散。非此不足以聯之。所謂整票為綱。自勝於廢票行綱之轉多周折也。皖岸果就範圍。即行之於西岸。亦用滾總之法。以次而鄂而湘。漸推漸廣。票既整已。綱即隨之以立。因勢利導。易於反掌。朝下令而夕從之。斯固可操左券者。至於淮北以捐輸隄工銀兩。馬端愍公疏。請照淮南一律循環。現在奏銷以十個月為期。舊綱積壓尚多。議者動以加引為戒。實則每歲所銷。私半於官。販比商強。票與綱埒。斷非持久之道。亦宜於循環各票販中。僉派數人。作為總商。責成遵照部文。限八個月包完一綱之課。俟行至現綱。再籌加引加課。則事無不舉矣。要之綱法美善。千古不易。非法之壞。人自壞之。而今之議者?曰。文正票法。不可擅改。夫文正固時時以復綱為念者。奏牘具在。信而有徵。濬頤承乏於斯。忽忽入稔。旁詢博訪。眾論僉同。用敢粗陳大略。以供執事采擇焉。謹議。_
兩淮鹽法議下|方濬頤|HCJSWXB_RAO_1881|卷四十九戶政二十四鹽課上|川人袒川。謂淮課不及川釐。未可遽議更張。戶部主文正之議。欲鄂省罷收川釐。以淮課全數歸鄂。每銷淮鹽一引。鄂省可得銀六兩三錢有奇。鄂湘兩岸。額銷淮鹽七十餘萬引。計每年可收課銀四百四十萬兩。即以近年川鹽占銷二十萬引之數計之。亦可收銀一百二十六萬有奇。以鄂湘近年所收川釐。以錢易銀計之。每年至多亦不過收銀一百萬兩。此為確實數目。若所云鄂湘兩岸。全銷淮引。不過一百六七十萬。較之川鹽行楚十五六萬之引。課釐已有二百餘萬。誠屬約略揣度之詞。不足為據。至謂楚人喜食川鹽。前此淮綱全盛之時。何以不聞此說。且目引地為虛名。是故存喧賓奪主之見。在川言川。竟置祖宗二百年之成法於不問。殆不知其可也。鄂岸之弊。川鹽奪淮。在於藉官行私。議者曰鄂岸倘未能全復。留一二府與川。亦必授權於淮。凡暫行川鹽之地。定額每年銷若干引。於平善壩設卡。隨時報明淮局核實。派銷多一斤即以私論。則川私可杜已。湘岸昔年附於鄂岸。由鄂歸水販運湘。銷速而利厚。立法最為簡便易行。非別立督銷局以主之也。今則不但立一督銷局。且分設各局。部署可謂周且密已。議者曰。局用多而成本重。水販利輕。故川私易於爭勝。昔年水販載貨赴漢口貿易。再行運鹽入湘。實為一舉兩便。非如今日之專為行票而設。所費太鉅也。澧州為湘岸門戶。澧不歸湘。川私難絕。督銷不歸併於鄂。則商力難支。矧淮鹽到湘。尚有重煎之費耶。至粵私為辰寶沅三府之害。尤須嚴設卡局。密查重稅。使片引不得侵。淮則湘岸可復矣。之二說也。不無可采。以為規復鄂湘之漸。然要當與皖西兩岸一律先行。整票僉商。使散而無紀者有所統屬。則提綱挈領。庶乎舉重若輕。顧?與運相為表裏。病運者固不利乎?。病?者亦不利乎運也。於是有土亭⺻太多之弊。則議併土亭⺻以省成本。有鹽色攙雜之弊。則議辨樓鹽以防朦混。有虛報空堆之弊。則議用丈量以歸核實。有清堆提舊之弊。則議永革除以杜取巧。而且派銷議憑舊額以保護垣主。繳價議提下綱以調劑?商。夫銷路不廣。引地不復。縱講求煎煉竭力加工。仍恐新堆未重。老堆如故也。今日?與運皆病在散。運之票有法以敕心之。而?之垣乃無法以公之。?亦烏乎不病耶。議者謂官以增額為能。商以添產為樂。岸銷祗有此數坎桶廢?。在在堪虞。故?鹽之額宜有限制。不添?責在商。不透私責在官。治?與治運非有二法也。目前公垣雖不能復。而各?亦不可無總商。當仿敕心票為綱之法。於通屬九??商。責令公舉二人以為之總。泰屬十一場場商。責令公舉二人以為之總。一切場?應辦事宜。皆取決於總商。自無參差高下。武斷惰偷之患。獨是欲蘇場困。端賴岸銷。欲擴岸銷。全憑引地。以目前情形而論。?自?。運自運。匪特?不顧運。運不顧場也。即同運之商畛域各分。同場之商畦町未化。所謂辦?辦運者。非皆的名。非皆本身。而其主會計之人。見識卑陋。罔知大體。每議一事。動[?](取)經年累月。而鮮所折衷。築室道謀。紛如聚訟。官與商膈膜已。商與商又何嘗不等秦越耶。於此而正其名目。壹其心志。泯其爾我。忘其異同。舍糊之外。別無良策也。_
兩淮鹽法議中|方濬頤|HCJSWXB_RAO_1881|卷四十九戶政二十四鹽課上|近有議於湖北之安陸襄陽兩府。湖南之澧州一州。江西之饒州一府。先設專岸。以為規復全綱之漸。得尺則尺。得寸則寸。未始非計。顧西岸我能自至。豈獨饒州一隅之地。鄂湘則川與淮爭。既已分界。而忽又奪其半。彼必不甘。且助川者大有說辭。動多齟齬。於事無濟。而意見先形。則與其肘為人掣。何如權自我操乎。設專岸之不如復全岸。復難復之岸之不如復易復之岸。非皖是圖。於何圖之。難之者曰自行票法。商變為販。大率宦家戎幕。初學持籌貲本無多。局面狹隘。求如曩日西商皖商之體大物博豪富甲天下。絕無其人。烏可輕言復綱歟。前以直隸水?。淮南加引四萬助賑。令其先行驗貲。三日之間。貯庫者百數十萬。利之所在。人盡趨之。今日淮南之票。得利未嘗不厚。徒以限於循環。覷覦者正復不少。觀其請設專岸。則淮鹺之為利藪。可以想見。票法之遜於綱法。而商願復綱。又可以想見。而議者又以釐大於課。舊額恐難遽復。夫捐釐暫助軍餉。本與正課懸殊。果能減釐加課。此絀彼盈。一轉移間取之於商。名目更正。誠使源源轉運。官引暢行。有課無釐。豈不盡善。設綱於票之外。則商力或有未逮。求綱於票之內。則商情鮮不樂從也。或又曰皖票皆有力者。聽其自便已久。滾總之法行之非易。是在大府先下一令。予以數月之限。易散票為整票。如有不遵者。另行僉商認辦。夫亦奚至舍其所業而顯與官抗也耶。皖岸為西楚之藩籬。欲疏通西楚。而不先整皖岸不能也。西岸為西江之轄境。欲規復楚岸。而不先整西岸不可也。皖岸地處中流。為西楚鹽船必由之路。其中夾帶暗侵。以及北私浙私透越之弊。不一而足。昔年安慶?國池州太平。以及全椒和州含山等府州縣。皆屬專商認岸。定額包課。每歲約認銷小引二十二萬引。以今之大引計之。亦有十四萬六千餘引。邇來皖岸南鹽銷數。每年才二三萬引。較之從前不過十分之二。縱兵燹以後。人民稀少。亦未必大減若是。推原其故。南鄰浙境。?國適當其衝。北界淮河北票又經其地。私梟充斥。四處蔓延。且太平蕪湖等處。係從前著名口岸。皆居大通下游。鹽艘經過沿江灑賣。隨地有之。而居民轉須赴上游買鹽運銷。本多不便。如先將?國安慶太平三府。按照從前舊額。視?戶之多寡減成派認。包完釐課。則眾商具有責成。不得不自籌銷路。即不能不各固藩籬。庶皖南之浙私。皖北之北私。江路之船私。末由侵灌。則中路私蹤絕?。上游西楚官引舉可暢行矣。日下?揚食鹽。均係專岸。如上江江甘泰興等處。近年銷數日旺。即為專岸之明效。皖岸現行額引七萬二千引。除江運北鹽。每年約派二萬引上下。其餘應運南鹽五萬餘引。近年運數祗得其半。莫如整票為綱。使之認岸。其池州和含全等處。亦可次第舉行。逐漸推廣。規復舊制。未始非疏通和鹽之一策也。西岸地居腹裏。與楚岸鄂湘兩省之情形不同。其鄰私之最近者。饒州與廣信毘連。向為浙私所侵。次則吉贛之鄰粵私。撫建之鄰閩私。通省淮綱因之不振。從前饒吉等府均有專商以固門戶。道光年間。陶文毅公會同江西?撫勘議。浙江廣東福建三省接壤之處。添設?卡於各要隘。實力堵截鄰私。分定界址。浙粵所設子店。為之撤退三十里。今則吉饒雖設分局。銷市未有起色。則浙粵之侵淮。自不待言。且聞浙商近辦徽廣者。獲利甚巨。粵鹽私販。則皆由陸路而來。千百成?。飄忽猛悍。愍不畏法。目前籌議疏銷西引之法。自應於三省接界舊設?卡之處。陸路則屯駐兵弁。水路則添撥?船。一面即就西票中選擇殷商。先從饒州設立專岸認辦。從前運庫有貼饒一款。因饒岸之商。非減價不足以敵浙私。故西岸各商。集貲津貼。目下誠能仿照舊章減價。浙私無利可圖。定可歛跡。亦當籌議津貼。以資補苴。他如近粵之吉贛。近閩之撫建。亦可漸次推廣行之。庶乎鄰私不入。而淮引暢銷矣。皖西兩岸既復。然後淮南有總辦之商。咸知以綱為利。保護大局。見川之久假不歸。方且出全力以與之相爭。曰川所能。吾亦能之。商賈之事。必行以商賈之道。是固非形格勢禁。所可收效於目前者。故曰逆取之難。誠不如順施之易也。_
採買淮鹽濟食分岸納課濟餉摺|駱秉章|HCJSWXB_RAO_1881|卷四十九戶政二十四鹽課上|奏為採買淮鹽以濟民食、淮楚兩岸納課以濟軍餉、實為平賊要務、敬抒管見、仰懇　　乾斷施行事、竊自逆賊竄湖廣、擾江皖而陷金陵、長江梗塞、淮鹽片引不抵楚岸者、三年於茲矣、湖南一省、例食淮鹽州縣十居七八、從前無事之時、商民販運、穀米煤炭桐?油竹木紙鐵及各土產、運赴漢口銷售易鹽而歸、分銷各岸、計淮南之鹽銷數多者、惟湖南為最、每年正引之外、尚融銷湖北之引十餘萬、論者每謂淮南引鹽行銷西岸漢岸、而其實湖南從漢岸分銷、幾敵淮綱之半、誠以江西有粵鹽浙鹽閩鹽之浸灌、湖北有川鹽潞鹽淮北鹽之浸灌、湖南則距產鹽各省稍遠、而川粵之私、又有三峽五嶺之險為之阻隔、浸灌較難、故行銷淮鹽較江西湖北兩省為尤暢也、自江淮道梗、淮南片引不到、兩粵多故、粵鹽亦不時至、而鹽價日昂、四民重困、湖南為產米之鄉、近年稍稱豐稔、穀賤如泥、又武漢疊陷、米糧無路行銷、農民賣穀一石、買鹽不能十觔、終歲勤動、求免茹淡之苦而不得、如是而農困商販、貿遷阻滯、生計蕭條、向之商賈、今變而為窮民、向之小販、今變而為乞丐、如是而商困、兵勇出征、鹽與銀並重、既不能?鹽自隨、勢必隨地購買、近則墟市荒儉、購買維艱、南人數日不嘗鹽味、則筋力疲乏、甚或重膇成疾、如是而兵勇亦困、此患之中於湖南者也、淮南各場煮海為業、丁?而外、窮民賴以營運為生者、奚止數十萬眾、頻年片引不行、各場皚素山積鹽一觔、僅易一錢、尚苦無從銷售、生理日窮、坐以待盡、上年兩江督臣怡良曾經據實陳　奏、急以恤丁為請、其竭?可想、此患之中於江南者也、　國家兩淮鹽課、正雜各?、每歲共銀六百餘萬兩、為經入一大宗、三載以來、兵餉增數千萬之出、鹽課失二千萬之入、兵事方殷、餉源早涸、用兵各省、均抱隱憂、武有七德、豐財居一、財不能豐、且日憂饑潰、主兵之臣、以乏餉而號令難行、負戈之士、以乏餉而壯氣易餒、兵勇之應裁者、以欠餉而不能裁、事機之應辦者、以欠餉而不能辦、錢糧漕折、追呼急而民力難支、捐輸釐金、括索頻而膏脂已竭、日復一日、何堪設想、此患之中於　國家者也、且自古鹽筴之利、不歸於官、則歸於民、歸官則利權一而國用紓、歸民則豪猾橫而民生蹙、事勢所必然也、今淮鹽之利、不歸於官、不歸於民、而且潛歸於賊、何以徵之、淮南片引不行、轉運之路已斷矣、而民間買食之鹽、亦有產自淮?者、謂非奸民與賊販易、此鹽何自而來、風聞各處、並有販運穀米硝磺、潛越下游荒僻洲渚、搬堤轉壩、與賊易鹽獲利之事、奸民冒死趨利本、為法所難防、小民方虞買食維艱、豈遑問其所自、官軍明失淮鹽之利、而餉無可籌、逆賊陰據淮鹽之利、而禍以愈烈、以此言之、則採買淮鹽之舉、不獨為籌餉計、在所必先、即為剿賊計、亦刻不容緩也明矣、__歷代籌邊裕餉之策、多出於鹽、誠以鹽之為利、與地丁漕米、同一取之於民、而小民惟知買鹽、不知納課、較之地丁漕米、尢無追呼徵比之煩、但令成本輕減、足以敵私、小民盡食官鹽、即小民盡完　國課、是有益於　國、有益於民、為　　朝廷收自然之利、並為閭閻銷無窮之患、莫便於此、明代開中法及王守仁榷鹽濟餉之策、所為識時要著、行之有效也、兵部侍郎銜臣曾國藩曾慮及此、而有借撥浙鹽之請、已蒙　　皇上俞允、第所請三萬引為數甚少、濟江西民食尚且不足、更何能波及湖南、曾國藩非不知浙鹽三萬、無濟江楚兩岸之需、亦非不知淮鹽較浙鹽成本更輕、行銷易暢、特以淮鹽運銷楚岸、必假道浙河、浙中官商方暗侵淮南引地、為浙鹽壟斷之謀、必將藉淮鹽入浙、浸灌浙江引地為言、危詞聳聽、其勢終扜格而難行、不如即借浙鹽、稍資軍需之接濟、臣愚則以浙省所產之鹽、斷不足敷江楚民食、而於軍餉裨益無多、不若採買淮鹽、於民食有不匱之源、而於剿賊機宜及各省軍餉尤有裨益、且湖南既例食淮鹽之地、淮鹽又係行銷湖南之引、浙鹽可借、淮鹽豈反不可行、應請　　敕下兩江督臣、轉飭運使郭沛霖、監掣同知許惇詩、運判馮國柱、鹽大使萬啟彬陳本鎮等、設法倡導勸諭各場有鹽之商、先運一十萬引、趕赴湖南、俾全省兵民、得免淡食之苦、其應納之課、以一半由兩淮投納、以一半歸湖南投納、以充兵餉、在戶部以失課之鹽抵餉、無俟仰屋而籌、在江楚以滯銷之引變銀、不至束手待盡、不獨江楚兵民商賈、兩有裨益、且於數省軍務、大有轉機、至淮鹽由浙河轉運湖南、經過江西、亦係淮鹽引地、原無慮其浸灌、惟由蘇過浙、必經浙河、係浙鹽引地、然程途僅止三百餘里、責成領運之商、督運之官、限以程期、亦無難杜其浸灌、且楚岸鹽價倍昂於浙、商人惟利是趨、豈肯以貴銷楚岸之鹽賤售浙岸、以人情物理推之、似可毋庸過慮、如果試行有效、湖南所收鹽課、漸有成數、則東征水陸兩軍亦有可指之餉、臣斷不敢稍存畛域、置大局於不顧、當此時局艱難萬狀之時、公家之利、豈可知而不為、若身任封疆、而徒顧一隅私計、致所濟者小、而所誤者大、是何異於鹽商各護引岸之見乎、並懇　　諭浙江撫臣及鹽務諸臣、毋為奸商私議所脅持、則東南大局幸甚、臣一得之愚、謹據實直陳、伏乞　　皇上聖鑒訓示施行、謹　奏、咸豐五年九月十五日拜發、奉　　硃批、軍機大臣會同戶部速議具奏、欽此、_
收回淮南引地應遵部議迅速舉行摺|沈葆楨|HCJSWXB_RAO_1881|卷四十九戶政二十四鹽課上|奏為收回淮鹽引地關繫　國家大計。應遵部議迅速舉行以廣利源而復舊制。恭摺仰祈　聖鑒事。竊維古今財賦之源。自丁漕而外。以鹽榷為大宗淮南額課甲於天下。乾隆年間。兩淮每年解部正款。極一時之盛。每遇大政。如掃蕩伊?。平定金川。淮南捐輸餉銀。自一百萬兩至三四百萬兩不等。　天語?嘉。載在典冊。此固　　列祖　　列宗締造之宏規。亦?古不磨之良法也。自粵逆倡亂。長江梗阻。前署湖廣督臣張亮基奏請借撥川鹽行楚。而鹽法一大變。咸豐末年。兩淮⺻廢土亭荒。商逃?困。幾蕩然矣。同治初年。前兩江督臣曾國藩。克復安慶。奏定淮南新章。迄今十有餘載。第因奏復引地。迄未果行。兩湖銷鹽。尚不及定額之半。而通泰二十場。產浮於銷。遞年積壓。幾無隙地以容之。臣於上年十月蒞任。疊據場商運商聯名公稟。請復楚岸。值此滇黔肅清。川省自有本管引界。前所借銷淮界。不應久假不歸。臣正與兼署湖廣督臣翁同爵咨商會議間。接准部文。議覆御史周聲澍禁川復淮一摺。並安置川商。整頓淮綱之法。酌議章程五條。奏奉　諭旨。准飭臣等實力奉行。伏查部臣統籌全局。就盈虛之數。酌損益之宜。實屬一秉至公。規畫久遠。昔漢臣司馬遷之傳貨殖曰。太上因之。其次利導之。其次整齊之。今以淮鹽固有之楚岸。仍令歸淮。因也。以川鹽應銷之滇黔。責成川運。利導也。令川省查封私井。令楚省復設巡卡。令淮南講求煎煉。各杜其弊而整齊之也。臣所謂關繫　國家大計者。謹以裕　國利民兩事。為　　皇太后　皇上縷悉陳之。__查楚省抽收川釐。湖北每年報部一百五十餘萬串。約計合銀不足九十萬兩。淮鹽銷楚岸一引。從前奏明。可得釐銀六兩三錢有奇。嗣於分界案內。減收一兩二錢。實收銀五兩一錢二分七釐。加以課銀每引由督銷局收銀一兩二分三釐。共收銀六兩一錢四分。復引地後。每年即以增銷十五萬引而論。可收銀九十餘萬。臣擬令淮商每年包完鄂餉銀九十萬兩。如銷足十五萬引。即以釐課全抵鄂餉。萬一銷不足數。另由淮商按引攤賠。必使鄂餉收足九十萬而後已。幸而溢銷。其釐課亦儘歸鄂餉。使鄂省費一分疏銷之力。即獲一分疏銷之利。由督銷局隨銷隨解。不由運庫轉撥。使鄂省無蒂欠之虞。其湘省禁川後。淮銷必暢。所增淮釐。每年斷不止如川釐。收錢三四萬串。毋庸另議津貼。是於楚省餉需。必大有裨補。非僅毫無所省已也。淮南自定新章。運商獲利頗厚。前此招之不來者。今聞收回引地之信。趨之如騖。將來增引時。必須收捐掣籤。方昭公允。曩者認運各舊商。如清水潭直省賑濟本省工賑。均已繳過捐項數次。始淮常年辦運。今新商事同一律。楚岸引價尤昂。此項捐輸。以每票收銀數千兩計之。必可集成巨款。藉充中外緊要之需。所謂裕國者此也。鹽為民生日用所必需。少則淡食。多則壅滯。故立法之始。必先計戶口之數。以定額銷之數。計額銷之數。以定額產之數。場與岸呼吸相通。首尾相應。方持久而不敝。乃淮額未復而淮產日增。無怪場?有岌岌不可終日之勢。前數年非不急圖規復淮界。其如滇黔不靖。川鹽亦無出路何。是以湖廣督臣李鴻章。四川督臣吳棠。交章陳奏。川鹽不可遽停。湖廣督臣李瀚章力主淮引未能驟復。並非意存畛域。實有萬不得已之苦衷。現在情形則與前迥別。正當乘此機會。移侵楚之川引。轉而復滇黔之舊額。譬如客民。初因無籍可歸。不得已而賃田耕種一旦本籍自有可耕之田。斷無舍己耘人之理。倘不此之圖。恐再閱數年。如雲南之昭通。貴州之貴陽等屬。例食川鹽口岸。其民斷不肯茹淡。將另為他鄉所占。彼時川淮交受其困。恤淮則川患生計之絕。袒川則淮滋鋌險之虞。煎丁綑役以及船戶人等。兩省奚啻億萬。同時怨望。難保不勾串巨梟。激而生變。御史周聲澍原疏。部臣覆奏。皆有見於淮商今日之病。即川商前車之鑒。欲求兩全之策。必於此時急圖收復淮鹽引地。並復川鹽引地。庶川淮商民各得其所。源源辦運。視為世業。所以息目前侵灌之爭利猶小。所以弭日後無形之患利猶大。所謂利民者此也。__或者謂淮鹽不如川鹽之白。難強楚民棄美而就惡。抑知食鹽者以鹽味之濃厚為美。不以其色也。販鹽者以鹽質之乾潔為美。亦不以其色也。蓋味濃。厚則一勺之鹽可抵兩勺之用。質乾潔。則行遠無滷耗之虧。臣到任以來。?戶場商環訴哀籲者。殆無虛日。臣謂上策莫如自治。求人必先反己。周諮博訪。咸謂淮鹽質勝於色。臘月醃物。交春不變。本為楚省所重。年來場商以資本佔擱。不暇精求。場員以泄沓成風。不復過問。?丁只圖多煎為利。火候不齊。煎成委之於地。與塗泥為伍。由?而場無所遮蔽。沿途風沙雨屑入之。收垣後為其不銷也。愈不知愛惜。踐踏焉。飛灑焉。出運後又有船戶之攙和。子店之作偽。並有參以石膏者。而鹽味不可問矣。場產向有定額。嗣因有產不及額者。乃改章以現產之多寡。為配運之多寡。所以勵溢產而戒短額也。各場垣遂相率虛報。彼此效尤。拙者積年老堆。纖毫不動。巧者隨收隨運。餘滷未乾。水販領一包之新鹽。逾旬而僅得九折。而鹽質不可問矣。即如餘東呂四所產。向為淮南各場之冠。其白與川鹽匹敵。乃因儘收儘運。鹽新而滷耗多。湘鄂水販交棄之。願取其色低次而質乾潔者。則謂楚民偏重鹽色。此耳食之言也。實則淮鹽累年滯銷。無力加意講求。失其本來面目。耳臣竊念積弊已深。莫可窮詰。不得已寬其既往。派委坐補江西督糧道段起。江蘇候補道龐際雲。帶同廉幹委員。分赴通泰二十場逐堆清丈。丈量準而虛報之弊絕。虛報絕而鹽之等差方按籍可稽。該道等不避勞怨。破除情面。竭兩月之力。躬歷各場。一律查竣。臣飭取各場樣鹽。親自查?。其積年老堆。乾潔純淨質味均佳者。亦復不少。已令先儘老堆派運。不使新堆驀越。老堆盡後。隔年之新堆又成老堆。則水販轉輸。無滲滷之耗。責成場官嚴飭?戶場商。多購蘆席。凡煎鹽堆鹽之地。均令下有襯墊。上有遮蔽。即由?而垣中途。亦護以蘆席。俾禦風雨。此後出場之鹽。仍有鹽味淡鹽質雜及多滷耗者。商革官參。夫而後再嚴沿途之攙雜泥沙。並禁到岸之減扣斤兩。責成淮南總局儀徵鹽棧及各岸督銷局。層層鈐束。冀挽積年之弊端。以便兩省之民食。至川鹽行楚。售價本貴於淮。以釐重也。今擬撤卡停釐。嗣後川價益輕。難保川私不抵隙而來。多方侵灌。湖北之平善壩。實為川淮毘連扼要之區。必須專派大員。調集?船。實力扼堵。此外何處宜設專卡。何處宜設分?。臣斷不敢以湖北有督銷之責。稍存推諉。一切?緝經費。亦當由淮商籌措。責成現辦湖北督銷局。廣西補用道程桓生。選派熟悉地勢之委員。前往各該處。相度機宜。妥議通稟會商。川楚各督撫臣和衷妥辦。李瀚章翁同爵王文韶。皆素抱公忠。心存　君國。接到部臣此議。必能力破?疑。恪遵成法。蓋鄂省所慮者。餉項之不足耳。今則餉有來源矣。川省所慮者。邊引之未復耳。今則鹽有去路矣。是規復淮引。在川楚並不難行。於淮綱萬不容緩。相應請　旨敕下湖廣四川各督撫臣。遵照部議。從速辦理。俾淮引早復一日。場?早紓一日之困。　國家早收一日之利。大局幸甚。理台縷晰恭摺具陳。伏乞　　皇太后　皇上聖鑒訓示。再湖南平江所食?鹽。並非土產。仍由淮南運銷。凡煎鹽⺻底結塊者曰?鹽。各路均以下等視之。而平江專以為美。其味苦而有力。其質堅而不耗。其價廉。平江非此不食。各私無從灌入。故銷路獨暢。該岸於同治五年。據湘商專認。請票較早。不隨湘綱眾商給運。所收課銀。係彙入上下年奏報。合併聲明。謹奏。_
整頓鹺務摺|林則徐|HCJSWXB_RAO_1881|卷四十九戶政二十四鹽課上|為敬陳楚省鹺務。設法整頓情形、恭摺奏祈　　聖鑒事、竊臣質本庸愚、鹽務尤非所習、仰蒙　　聖慈委任、先經署理兩江、總督、旋復擢授湖廣總督、於鹺政皆責無旁貸、不敢不加意講求、因講求而愈知籌辦之難、因難辦而益矢轉移之力、其中曲折繁重情形、有非循常蹈故所能收其實效者、故必倍加整頓、不敢稍避怨嫌、現雖積弊漸除、猶恐久而生玩、謹將一切辦法、為我　　聖主、縷陳之、伏查兩淮引額、除淮北二十九萬六千九百八十二引不在湖廣行銷外、其淮南年額應銷鹽一百三十九萬五千五百十引、內江蘇安徽江西三省、額銷之數僅居四分有零、而湖廣銷額幾及十分之六、以每引四百斤計之、每一萬引即合鹽四百萬斤、積而至於七十七萬九千九百餘引之多、其為鹽殆不可以數計、此湖廣所以為淮南最重之口岸也、然楚民並不盡食淮鹽、如湖北施南一府六縣、及宜昌府屬之鶴?長樂二州縣、均屬例食川鹽、湖南郴桂二州屬、并衡州府屬之酃縣、共十一州縣、例食粵鹽、是楚省境內本有川粵引地、則凡犬牙相錯之處、皆不能無影射透漏、正不獨湖南永興一縣、熬煎粵鹽、以灌淮界、久為粵省之所必爭也、至應食淮鹽之地、亦有離淮較遠、例准借食鄰鹽者、如宜昌府屬巴東等四州縣之借食川鹽、永州府屬道州等五州縣之借食粵鹽、鎖筸等處苗疆之借食川鹽、皆經宣諸令甲、雖定例不許過十斤以上、但一人可買十斤、合眾人計之、即不知凡幾矣、論者謂行鹽之額、定自　國初、近來生齒日繁、何至歲銷鹽斤轉不能如原定之數、此言殆未深考耳、查兩淮鹽法志載、　國初淮南歲行綱鹽只九十六萬六百八十四引、迨後綱食遞有加增、至嘉慶七年、始符現在引數、是淮南現行額引比之　國初原額、實多四十三萬四千八百引有零、又　國初每引運鹽二百斤、至雍正年間、定為每引三百四十四斤、嗣後累次加增、至道光十一年、始以每引四百斤為定額、較之三百四十四斤為一引者、每七引溢出一引、以此科算、是湖廣所銷之鹽、比前又暗加十餘萬引而不覺也、竊思原定鹽額、每以民數為衡、近數年來湖北湖南兩省、報部民數細冊、約共五千萬人有零、除例食鄰鹽之處、至少亦去十分之一、其應食淮鹽者、約有四千五百萬人、以每人日食三錢、照例科算、是每引四百斤之鹽足供六十人終年之食、即以所報民數與應銷引數互相比較、已恐有絀無嬴、且生齒既繁、則食鹽之人固多、而賣鹽之人尤多、民間生計維艱、故凡有鹽利可圖之處、貧民無不百計挑運、四出售私、其近川近粵近潞地方、與兩淮場?、相距皆遠、淮鹽挽運到岸、自千餘里至二三千里不等、而鄰鹽一蹴即到、成本既輕、賣價自賤、欲令民間舍近食遠、舍賤食貴、本係極難之事、且以鹽課較之、則鄰省皆輕、而淮綱獨重、即如川鹽每包一百三十五斤、在火?雲陽等廠、僅納六分八釐一毫、即最重之犍為廠、每包亦只一錢三分四釐、若淮鹽一百三十五斤即該納銀一兩三四錢、比川課加重十數倍、又查潞鹽每一百二十引為一名、完正雜課銀一百兩、若淮鹽一百二十引、即該納銀四百八十兩、亦不啻倍蓰、雖粵鹽課則臣未深知、而考其總數、不逮淮課十分之二、其輕可知、夫以重課之鹽、而與鄰界之輕課爭售、即彼此同一官鹽、亦必彼嬴此縮、況又加以無課之私販、紛紛浸灌、其勢之不能相敵、更不待言、__且不特此也、潞鹽之行於陝西、有應從湖北鄖陽府經過者、川鹽之行於貴州、有應從湖南辰沅等處經過者、以淮綱地界、而為鄰鹽必由之路、雖欲禁其私賣、勢必不能、唯因引地既定於前、若不保衛藩籬、則浸灌更無底止、是以嘉慶年間、中外臣工、屢有奏請、以鄖陽改食潞鹽、衡永改食粵鹽、辰沅改食黔鹽者、均經駁飭不准、是楚省邊境名為淮界、而實不銷淮鹽之處、又去十之一二、所恃以行銷者、惟在腹地數郡耳、然自黃州以至武昌漢陽、凡鹽船經由停泊之處、其為夾帶?私所佔者、久已習為故常、又商民各船由江浙來楚、每有船戶水手帶鹽私售、且近來淮北票鹽盛行、更由安徽之英山霍山、與河南之光山商城羅山等縣、灌入黃州德安漢陽各處、故雖腹地數郡、亦愈見其難銷、更有一種棘手情形、則以商人完課買鹽、發給運腳、皆須用銀、而市上鹽斤無非賣錢、從前銀價賤時、以千作兩、照奏案梁鹽每包價銀三錢科算、不過賣錢三百文、近因銀貴錢賤、三錢庫銀、即合錢四百二三十文、縱使市上鹽價較前有增、而以錢合銀、實已暗減、岸商水販、皆惟利是圖、豈甘虧本。則招徠愈難、今試將高低之鹽一律牽計、每引只算銀十四兩、湖廣每年食鹽按額、即須銀一千餘萬兩、以錢計之、則須一千五六百萬千文、其為繁重甲於各省、是運鹽納課、雖在兩淮、而輸納營運之貲、大都出諸兩楚、此臣所以夙夜籌思、而兢兢然惟恐貽誤也、臣自上年三月到任、因正二兩月售鹽稀少、亟籌設法疏銷、凡所陳奏、督屬緝獲各路私鹽、及嚴禁銅鉛船買帶川私、與夫襄陽等處、撤退鄰境三十里內鹽店、並衡永一帶、責成道員督緝各事宜、幸俱仰蒙　　訓示、並諭令四川河南各督撫一體稽查、俾臣得以嚴飭各屬、加倍?遵、認真堵挐、如宜昌一帶為川私叢集之藪、則委候補道劉肇紳前往、督同宜昌府知府程家頲查挐、究出弁兵縱私分肥情弊、從嚴懲創、又襄陽府屬久被潞私侵佔、絕無水販運鹽、臣親至其地、相度機宜、責成安襄鄖道楊以增改立章程、並將施南府金石聲、奏蒙　　恩准、調任襄陽、該道府一同出力籌辦、潞梟漸見歛戢、水販即源源運行、又衡州一帶、亦久不銷引、自臣親到該處、飭挐私鹽多起、並將卡座　奏改遊?、責令衡永道張晉熙、會同湖南鹽道李裕堂督辦、近日粵私差少、惟距武昌甚遠、尚須隨時察看、又黃州武穴一帶、為鹽船入楚停泊要口、船戶水手、與岸上奸販串通賣私、日甚一日、臣派委試用知府但明倫駐劄該處、凡有鹽船入境、親行催儹、並將水痕風色、察驗報明、如有水跡不符、及無故逗遛、立即究辦、聞船戶奸販皆憚其嚴、凡此遠近印委各員分飭籌辦、仍責令湖北鹽道于克襄督同漢岸總卡委員、武昌府同知陳天澤、綜司其成、此外各府州縣、皆有緝私疏引之責、雖楚省向例准其融計銷數、而臣惟恐各屬互相觀望、會同撫臣周之琦、飭令鹽道于克襄、按月按季、覈計各州縣銷數、分別功過、先將短銷之黃安縣知縣劉坤琳撤任查辦、於是州縣始知儆懼、競思設法督銷、又經該道于克襄捐貲、密遣親丁、分路緝私、尤多起獲、是以統計上年兩省、所獲私鹽竟至一百餘萬斤之多、且獲一斤之鹽、即提一斤之課、不特有裨庫項並向來捏報邀功、朦混搪塞諸弊、舉無所施、此皆仰賴　　聖主洞燭無遺、　　允臣獲私提課之奏、始得欽遵督辦、感懍尤深、__臣又思鹺務事宜、仍須恩威並用、若一味嚴緝、恐窒礙亦多、故又剴切示諭紳民、曉以利害大[義](意)、以為每人每日食鹽僅止三錢、所費不過一文、即官鹽不如私鹽之賤、而按日分計、所爭亦僅毫釐、民間日用飲食、何在不可節省、而獨於必不能已之食鹽、計較毫釐貴賤、公然犯法食私、在紳衿應革功名、在平民應受滿杖、明於利害者、當不至若是之愚、且湖廣錢漕最輕、比之江蘇僅及數分之一、　　聖恩高厚、賦額永不加增、若於鹽課正供、尚相率而背官食私、天良安在、除既往姑寬免究外、嗣後責令紳衿大戶、以及鄉團牌保、互禁食私、犯者公同送究、小民見此示諭、具尚聽從、又挑賣私鹽之窮民、許其改悔投充肩販、由各處官鹽子店給票、挑赴四鄉、賣完繳價、如此則肩販各有生路、庶可化莠為良、而偏僻村莊皆有官鹽挑到、不得藉口食私、於銷引似有裨益、查向來民間匪類、大半出於鹽梟。即襄陽之捻匪紅鬍、為害最甚、總因逼近豫省、以越販潞私為事、遂至無惡不作、今自整飭鹽務之後、襄陽絕無搶劫之案、並將隔[省]民犯挐獲多名、是所辦者鹽務、而其效即不止於鹽務也、又各處水販在漢岸買鹽、向給水程一紙、運到後須由地方官彙繳、臣恐胥役藉端勒索、致水販裹足不前、是以變通辦理、俾省浮費、以示招徠、因事屬細微、不敢瑣屑入　告、乃准兩江總督臣陶澍移咨、欽奉　　上諭、林則徐曾署兩江總督、其於鹺務轉運交關之處、熟悉情形、現經酌定道里遠近、限期由水販交付鹽行、送局齎道、不准由州縣催繳、可免需索留難、辦理甚為合宜等因、臣跪誦之餘、益當欽遵妥辦、水販因此稍沾微利、頗見踴躍買鹽、惟此縣之水程、轉運別縣售賣者、恐致漫無稽考、仍應令其送縣呈查、此又隨後續立之章程、與前議兩不相悖者也、又宜昌府屬例食川鹽之鶴?長樂二州縣、歷由兩淮委員駐劄萬戶沱地方、代川辦運、原為保護淮界起見、而兩淮鹽政、相距甚遙、倘有借官行私、無憑稽察、經臣咨商兩江督臣陶澍、改為由楚省委員駐辦、以便約束、並只許就近購運、四川巫山縣之大?廠鹽、已足以敷民食、不准遠赴數千里之犍為縣裝運花鹽、以致下侵荊州等處、接准陶澍咨覆、意見亦極相同、又從前楚省歷因襄陽宜昌衡州三處、額引不銷、陸續　奏明官運商鹽、前往減價售賣、以敵鄰私、此意未嘗不善、而於利弊未能洞澈、不免似是而非、是以歷辦並無成效、蓋淮鹽成本重大、即減之又減、總不能賤於無課之私鹽、若不認真緝私、而欲以官鹽衝其?、是商本徒虧、而鄰私仍不能敵、且商人本為牟利、必抑價以虧其本、則商運愈不前、而私鹽愈充斥矣、?又訪有一種奸販、轉買減價之賤鹽、以灌旺售之引地、是為藉寇資盜、無異剜肉補瘡、臣將此三處之鹽、一?不令抑價、以杜流弊、現在襄陽水販、運鹽已多、宜昌亦已通販、衡州則官鹽業經運往、水販尚未前來、祇須隨時察看情[形](刑)、如水販銷路大暢、則官運固可無需、即有必須官為倡導之處、亦照時價發售、務令鹽色純淨、秤足味佳、不宜抑勒減價、以致虧本滋弊、其揚商向因減價賠墊、立有三鹽名目、按引捐貼、茲由臣咨明兩淮、嚴行裁汰、不在藉口賠累、致礙鹺政、現聞揚商輸課、倍形踴躍、而楚岸售得價銀、臣復不時催解赴揚、不任花銷糜費、本?所報銷數、有一引即解一引之銀、務使針孔相符、胥歸實在、不准如前之漫無憑證、要之銷鹽之暢滯、上之視乎天時、下之視乎地利、而人力總不可不盡、臣竊恐無可操之券、而斷不敢有未盡之心、惟賴　　聖慈福庇、長使年歲豐登、隄防鞏固、則民力寬裕、而肥腯之奉旨蓄之供、售鹽自當更旺、此時所屬各員、雖有籌辦出力之處、臣均不敢遽行保　奏、致啟易視之心、務令一力奉行、始終無怠、庶幾暢益加暢、至私鹽現獲固多、然有私總不如無私之為妙、果使將來銷引愈多、而獲私轉少、更足以見化莠為良之實效、臣惟禱祀以求、不敢稍有懈忽、以期仰副　　聖主委任、責成於萬一、謹將辦理情形、縷晰繕揭具　奏、伏乞　　皇上聖鑒訓示、謹　奏、_
淮商遵完川鄂餉銀懇立限收復楚岸摺|沈葆楨|HCJSWXB_RAO_1881|卷四十九戶政二十四鹽課上|奏為恪遵部議。包完川鄂餉銀。懇將楚岸引地。立限收復。恭摺仰祈　聖鑒事。竊收回淮鹽引地一案。欽奉　諭旨。令臣等妥速會商。先期奏定等因。當經分咨各督撫臣。一面飭司督同淮商籌議。去後茲據運司歐陽正墉。取具各商切結加結。詳覆前來。臣查淮南額重課緊。取資於兩湖者。居十之六。兩湖引地。為萬?煎丁所託命。亦千古鹽法之常經。今通泰二十場。山積塵封。幾無隙地。?情之急迫如彼。部議之嚴切如此。司淮鹺者。居今日而不圖規復引岸。上無以循　　　列聖之矩矱。下無以拯窮海之生靈。清夜捫心。可勝負疚。顧禁川復淮。前督臣曾國藩馬新貽均奏荷　飭部議行。而迄未就緒者。滇黔軍務未靖。川鹽無所歸宿。各省籌餉。同一緊急。為淮計。無暇為川鄂計。顧此則失彼此。川鄂兩省。所以不得不交章請緩也。現在川省運黔邊引。業經四川督臣丁寶楨籌借巨款。官運商銷。在川且存讓淮之心。在淮敢吝貼川之費。傳曰。以欲從人則可。書曰。同寅協恭和衷哉。是欲復淮。必須事事為川鄂設想。方合同舟共濟之誼。臣博采?議。集思廣益。熟籌三事。敬為　　　皇太后　　皇上縷析陳之。__一曰包餉宜信。就淮南餉事而論。每年部撥京餉四十五萬兩。尚未能解足八成。他如出關緊餉。貴州甘肅鳥城東三省等處撥餉。或酌量解濟。或絲毫未解。支絀至此。豈有餘?可籌。然既經戶部議令包完。論成本未免驟增。論公議實無旁貸。在謀鹽票不得者。聞有加引之說輻輳而來。雖勒以重捐。亦其所甘。然謀夫孔多。未必能守此大信。竊思商循世族之所鬻。甘苦備嘗。所籌必遠。與其招新商。終不能為萬眾無遮之會。不如保舊商。可以鞏百年不拔之基。臣督同運司。傳集眾商。許儘鄂湘原認之引。循環轉運。不再另增新引。以撓其權而奪其利。各該商仰體　朝廷德意。情願每引攤捐銀二兩。鄂湘兩岸。近年本可銷淮鹽二十萬引。禁川以後。以增銷十五萬引計之。共可銷三十五萬引。每引二兩。可得銀七十萬兩。加以原奏課釐九十萬兩。共合一百六十萬兩。擬以一百萬貼鄂。六十萬貼川。鄂省向收川釐。分正稅加稅公費三項。加稅內有分解淮局之款。統在此百萬兩。查照向章。分別抵扣。每年包繳之銀。由督銷局按月分解。責成淮商。於年終截數統算。缺則如數包納。溢則留備滯銷。業與各該商堅明約束。收有切結達部。將來淮商短繳絲毫。微臣願當其咎。此恪遵部議。開誠布公。先示人信之辦法也。一曰定限宜豫。淮南場?。盼引地之復有年矣。一旦議禁川鹽。不啻久旱之遇甘[雨](兩)。朝發令而夕奉行。猶苦其緩。情也。亦勢也。惟川鹽運鄂。所以勝淮者。淮收現銀。川收期票。歷時既久。帳目滋繁。非寬以歲月。無從清理。即川省修復邊引。亦斷非一蹴而幾之事。夫趨利每敗於欲速。而用志尤貴其不紛。川鹽自井次起運以達宜昌。完稅後分赴荊襄等府。若先禁其出售。則舊積者何由歸本。若先禁其入楚。則已運者勢難折回。臣悉心酌議。應以此摺奉　旨之日起。立限一年。截止川鹽出運。以清其源。自截止出運之日起。再限六箇月。一律運竣。自運竣之日起。再限六箇月。一律銷竣。而其流亦清。倘已屆限期。而川鹽尚有尾數存岸。或由川商核算成本。歸淮商收買搭銷。以免轇轕。亦兩全之計。截止川鹽起運之日。即平善壩設卡之始。設卡後。限內有票川鹽由卡驗明。仍歸鄂省照常抽稅放行。淮南應於鄂之宜昌樊城湘之澧州等處。酌設督銷淮鹽分局。仍歸總局統轄。俟到岸川鹽售銷過半。方將淮鹽運往各分局。先行儲備。全數封存。俟川鹽限滿銷竣。方准接售淮鹽。如此寬以兩年。則川商舊欠。可陸續收回。川井新鹽。可陸續減運。彼時開辦邊引。官運商銷。必已著有成績。此遵部議不求速效。次第就理之辦法也。__一曰用人宜慎。既禁川鹽。必停川釐。川釐既停。販則利其本輕。民則貪其價賤。難免私梟不乘閒抵隙而來。引地既經收回。責商包餉。淮商命脈。所繫在此。川鄂餉源。所繫亦在此。關係既極重大。籌畫不厭精詳。大概以不擾民為第一要義。而關鍵在乎用人。用人當則緩急張弛。悉中肯綮。自能民懷德而梟畏威。臣擬揀選廉明精細。力持大體道員。先行商諸湖廣督臣李瀚章。必求彼此深信。再行會同奏派。在平善壩設立緝私局。總理其事。應如何添造?船。如何抽調旱隊。如何設立分卡。如何揀派委員。統由該員?時妥議。通稟會辦。襄陽一帶。為潞私侵灌最盛之區。亦應派員前往。聯絡地方官。力籌堵緝。以後湖北四川州縣。協同淮南緝私。為淮出力。與為川鄂出力無異。三省合為一家。隨時會商。勤者獎之。惰者汰之。此遵部議用人得當。私淨官行之辦法也。至淮南鹽色。自去年清理?垣。先儘老堆綑運。臣日與?局各員。加意講求。未嘗片刻懈弛。現在運鄂之餘東呂四石港金沙伍祐各?鹽斤。滷淨質潔。漸可與川鹽相敵。向來色次場分。經現署泰分司許寶善。飭取各場原滷。用灰重淋一次。調集?丁入⺻試煎。呈驗鹽樣。一律潔白如霜。所加工本。每斤不足一文。考究既精。整頓尤易為力。臣已飭分司場員如如法煎煉。兼以鹽色之高下。定售價之低昂。別場員之勤惰。鼓舞而督責之。以期鹽色蒸蒸日上。斷不任其以低次滷重之質。自取滯銷。夫運鹽者商食鹽者民。從未有不便於民。而商能獲利者。倘禁川之後。淮局以低鹽充數。致鄂民有食貴食惡之苦。臣願受湖北督撫臣參劾。不敢置詞。臣以二百餘年固有之引地。費百數十萬各商之血本。披肝瀝膽。求助鄰封。豈好為苟難哉。實有鑒於　　　祖制必不可違。部議必不可梗。　國計必不可誤。?戶必不可無以為生。萬不獲已之苦衷。當為川鄂所共諒。臣一面具奏。一面咨商湖廣四川湖南各督撫臣。將臣所議各節。是否允洽。秉公妥議。迅速覆奏。並咨明臣處。以便會同次第開辦。仰副　　聖主敕飭鹺綱之至意。所有淮商遵完川鄂餉銀。懇將楚岸引地。立限收復緣由。理合縷析恭摺覆陳。伏乞　　　皇太后　　皇上聖鑒訓示。再粵鹽估銷湘岸。應川鹽禁絕後。另再察酌情形。奏請辦理。合併陳明。謹奏。_
清鹽務以裕餉源疏|桂霖|HCJSWXB_RAO_1881|卷四十九戶政二十四鹽課上|竊維度支所入。地丁而外。鹽課實為大宗。　朝廷不惜繁費。設官置吏。督課緝奸。良以大帑所關。期於　國計有裨。民生無擾而已。自軍興以後。綱紊商疲。　國課虧敝。近年各省鹽政諸臣。雖力求整頓。而口岸轇轕。梟匪搶攘。大吏各持己見。成?半屬空談。及今若不亟思變通。則積弊相沿。不獨維正之供日削。且恐隱患所伏。有不可勝言者。謹就管見所及。敬為　　皇太后皇上陳之。夫私鹽之禁。法綦重矣。然奸宄之徒。竟敢於抗明禁。冒嚴法。出死命而為之者。以獲利多也。私販之所以獲利者。以售價賤也。私鹽何以賤。無官府之冗費也。無胥吏之蠹蝕也。取直經而銷路易。即民間買食者。亦多不利於官。而利於私。敝壞至此。雖日執嚴刑峻法以督繩之無益也。然則欲抉其弊。道將奚由。若悉裁鹽務之官。仿唐臣茅五琦劉晏之法。就山海井?出鹽之地。置官收鹽。轉鬻於商。任其所之。官不過問。惟盜鬻者論以法。其去鹽鄉較遠之地。則轉官鹽於彼。以待不時之需。或商絕鹽貴。則減價糶之。使鹽價常得其平。官民兩收其益。無官私之雜糅。無引岸之紏紛。民食各就所宜。商販各安其業。地無遺力。人無倖心。私梟之輩。亦何樂於抗明禁。冒嚴法。出死命。而為之乎。如是則　國課豐收。一善也。匪徒解散。二善也。利歸實際。患弭無形。豈非方今之亟務哉。昔劉晏之榷鹽也。初歲入錢六十萬緡。末年所入。乃逾十倍。而人不厭苦。天下之賦。鹽利居其大半。　宮闈　服御。軍餉官祿。皆取給焉。鹽法之善。無以易此。臣亦知財利之說。　聖朝不取。更張之舉。事所難行。然以　國計所關。民生所繫。至愚一得。不敢不詳細披陳。可否　飭下戶部通[盤](繁)籌畫。核議施行。恭摺具陳。謹奏。__　_
疏通鹽引疏|賀熙齡|HCJSWXB_RAO_1881|卷四十九戶政二十四鹽課上|奏為敬陳淮南綱引積壓太重、淮北票鹽驗貲未當、請亟籌疏通、以防誤課、仰祈　　聖鑒事、竊惟兩淮鹽務、自道光十年冬、　　皇上洞燭情形、法窮當變、　　欽差大臣、前赴江南、會同兩江總督陶澍、籌議釐革舊弊、更定新章、自是以來、浮費裁而成本較輕、庫?嚴而出納不混、計凡九載、奏銷八綱、且攤帶乙未己庚諸綱殘引數十萬、較之從前十載僅行六綱、且多預收空本者、已有區別、惟是兩淮奏銷正項、緣先納課後行鹽、與他省之先鹽後課者、情形迥異、故雖奏銷八綱、實非已銷去八綱之鹽、緣運司每遇奏銷屈期、即派商趕納、雖有存岸未銷之鹽、存庫未銷之引、而新綱限䲢、不得不按數分派各商、如期完納、商人成本止有此數、口岸多積一引之鹽、即佔擱一引之本、近聞淮南奏銷、雖過八綱、竟有積存兩綱未銷之引、如江西湖廣安徽綱食各岸、截至去年冬月止、已運未銷鹽共一百六十餘萬引、約計一綱有餘、以到岸成本每引十兩有零計算、即佔擱成本一千數百萬兩、又運庫中已納丙申丁酉戊戌己亥四綱未運之引、又一綱有餘、亦佔擱商本二百餘萬兩、通計佔擱商本二千萬兩、而現在揚州各商己貲實不過五六百萬、其餘皆係出利會借、每綱岸鹽、非兩載不得銷售回課、而此兩載內、又添出兩綱派納之數、此淮南轉輸不靈之實在情形也、且淮南綱食引鹽額、完正雜帶?課銀五百餘萬兩、近年奏銷、則止完正項、其餘雜?緩納之銀、需候運岸銷售、始行補納、每一綱之課、非數綱不能全清、故目前雖奏銷八綱、實未能徵足八綱之全課、以致各省應解各?、不時奏催、無由應手、若但以正項奏銷為事、雜?何由足額、此又淮南徵解、各款新陳積壓之實在情形也、臣訪求所以積壓兩綱之故、亦非由於辦理之不善、祗緣道光十年更定新章之始、前督臣陶澍任事過銳、代銷辛卯以前滯鹽殘引一百三十餘萬引、又代徵還未銷印本積欠葠價銃引殘課三百數十萬兩、皆以後任代償前任之積欠、共佔一綱引額、加以江漢水災滯銷、復積一綱、因此積壓兩綱、至今總無疏通之策、臣思鹽務、不過在場輕本、在岸速銷二端、現在淮南裁減浮費以來、每引正雜錢糧四兩、實難再議輕減、而漢岸銷鹽止有此數、即使湖廣緝私認真整頓、亦止能銷足本綱正額、若欲以溢銷、加倍提行兩綱、恐必無之事、然則淮南當年積此兩綱未銷之鹽、空佔商人之運本、作何銷納、且引愈積壓則愈多、課愈佔擱則愈絀、倘一二年內、竟有竭蹶不能輸納之商、復致倒歇者、彼時奏銷、又將如何辦理、正項且不能支、雜?又將如何徵解、臣詳加訪察、皆因淮南目前之患、在於中梗、若不亟籌全局及早疏通、即恐有難於措辦之勢、惟是鹺務繁重、非他人所能代謀、應請　　　?下兩江總督督同運司、徹底確查、通盤籌畫、務須先事圖維、將前積兩綱引目、如何設法疏通之處、據實入告、勿徒彌縫目前、直至奏銷不前、始為臨渴掘井之計、再者淮北票鹽、近年因販多鹽少、創為驗貲折扣之法、而?貲銀數歷年遞增、聞本年竟多至一千餘萬兩、其實票鹽應收錢糧場價不過百萬、其餘九百餘萬、一經核定、折領之票、仍須發還各票販收回、徒然壓擱、本無所用、而每當淮北?貲之時、正淮南奏銷之日、一時彙集銀千百萬兩、悉赴淮北?貲而去、遂致揚州銀短價昂、雖重利無可借貸、是?貲之法、於淮北無毫髮之益、而適掣淮南奏銷之肘、應如何量為變通、或官運到壩發販、或簽商認引認岸、或歸場定額售賣、於此數策中酌行其一、即可無庸驗貲、以累奏銷、及將淮南無著懸引、如何酌歸淮北之處、應請一併飭交兩江總督督同運司詳籌妥議、以期有利無弊、臣因訪聞淮南鹺務新陳積壓、不能轉輸、一二年內、恐誤奏銷、而淮北票鹽驗貲、十倍有累、正課不得不豫籌疏通之策、為此恭摺具陳、是否有當、伏祈　　　皇上聖鑒訓示、謹　奏、_
請整頓鹽法疏|劉毓楠|HCJSWXB_RAO_1881|卷四十九戶政二十四鹽課上|竊兩淮鹽課。為皖省軍餉大宗。皖營現當攻剿喫緊之時。全賴北鹽暢銷。課銀充裕。方資接濟。查淮北票鹽。初行歲銷四十六萬餘引。加江運數萬引。征收正雜課銀。幾逾百萬。奏銷年清年?。良由立法精用人當也。近年歲銷不過二十萬引。或十餘萬引。乙卯丙辰。兩綱尚未運清。票商則完納無資。場?則晒掃失業。漸成渙散之勢。推其故。皆由該管官吏。經理不善。祇知牟利營私。不知恤商招販。以致引滯課絀。皖營守提軍餉。累月經年。貽?大局。所關匪細。是以前任運判許惇詩陳照均。經原任漕運總督袁甲三舉劾去任。奈鹽官積習相沿。專尚夤緣奔競。更多闒冗庸劣之輩。求其正本清源。實心任事。百不獲一。淮北潰敗已甚。必得有為有守之員。方足以資整頓而籌課餉。查運使兼轄兩淮。現蒙　　皇上簡放新任。必能破除情面。任用賢員。惟淮北利弊所在。恐難周知。臣愚以為得人則法自立。除弊則利自興。謹據平日聞見所及。酌目前因革所宜。敬抒管見六條。為我　　皇上敬陳之。一裁釐捐以裕引課也。查西壩為淮北票鹽總匯之區。湖南由壩運經各岸。途經高良澗正陽關臨淮關三河尖等處。現俱設有釐卡。每處按包抽捐制錢六七百文。或一千一二百文。均係各營弁勇管理。交納稍遲。鞭笞立至。商販畏懼。裹足不前。引課日絀。實由於此。且釐捐向無定額。不肖營弁。往往征十報一。各營仍有缺餉之虞。是釐捐有名無實。已可概見。擬請裁撤釐卡。招徠商販。以期額行全復。軍餉日饒。　國計民生。均有裨益。一禁私鹽以廣銷路也。自來整頓鹽法。首重緝私。而官中之私。尤宜嚴加禁止。淮北提鹽抵課以來。營弁捆運餉鹽。買私帶運。包庇梟販。漏卡闖關。一引餉鹽。數引私鹽。其勢不可以窮詰。且票販赴場買鹽。經漕運總督委員。每運一引。於例定鹽斤之外。加帶二十餘斤。集零成引。運交漕局。不征國課。名為餉鹽。實則私鹽。且令場商賠鹽斤。票鹽賠包索。舡行賠販?。百端騷擾。怨讟沸騰。徐州糧臺餉鹽。向在西壩採買。今則海州運判親屬代辦。赴場買鹽。?減價值。拘拿車船。夾帶私包。莫敢如何。應請將營鹽夾帶諸弊。認真剔除。並將漕局徐臺之鹽。概行停止。__一汰冗員以免擾累也。鹽官之設。各有專司。淮北從前運行綱鹽。過淮改捆。是以設有淮北?掣同知一員。專司改捆同知一員。淮北批?所大使一員。白塔河烏沙河?檢各一員。專司改捆等事。迨改票以後。北鹽徑運西壩出湖。舊道全徙。官行徒設。同知等員。有官無職。罔不謀署他缺。應即裁缺。以省俸廉。再票鹽改章之始。板浦中正臨興三場。設立四局。新關大伊山五丈河順清河等處。各設一卡。均由運使委員稽查。乃日久弊生。竟有挂號請坪查艙裁角諸名目。每引黑費。?至制錢數千。該委員等勒索陋規。徒為商販之累。應將局卡各員。即行裁撤。所有秤掣查?事。即責成三場之官。實心經理。一減經費以輕成本也。淮北票鹽。舊有經費一?。隨同正雜課銀征收。為數甚鉅。嗣因轉輸不及。改運四成鹽包。核計正雜課銀。不及三成。經費等?。已在一成以上。凡經費所提鹽包。存壩變價。官民互市。搶售勒索。殊屬不成事體。又壬戌年請運較旺。海州運判。於例提鹽包之外。每百引加征現銀數兩。是年請運二十餘萬引。加征幾至二萬餘兩。是否?詳上司有案。應令嚴切根究。以禁苛派。並將經費應提鹽包。速行停止。酌留舊制經費十成之二。征收現銀。則官吏無分鹽爭售之弊。有現銀辦公之實。票販成本較輕。亦足以廣招徠。俟壩銷暢旺。並將鹽課提包章程停止。仍征現銀。以杜弊端。一定鹽價以恤?丁也。淮北改票以後。丁?鹽價駮價。每引例定九錢。嗣後屢減屢復。變更不已。每一運判到任。必先詳請運使。核減鹽價。恐嚇商民。迨至賄賂滿囊。始行詳復舊制。是以前任各運判。均經減復駁價有案。價減則產廢。產廢則鹽缺。鹽缺則課懸。課懸則餉虧。弊之相因。有如此者。況淮北屢遭捻匪焚掠。亭池井。大半荒蕪。丁?流離。晒掃失業。亟宜保固池鹽。以裕課源。應仍查照票鹽定章。每引定為鹽價駮價九錢。永遠遵行。該管官不得擅行核減。致滋擾害。一疏河道以利挽運也。海州運鹽河道。潮汐時通。常患淤塞。商販舊有河費捐?。每引捐銀二分。足額年分。捐銀八千餘兩。向例有諸海州運判庫內。以備隨時挑河。乃自咸豐元年以來。從未興挑。現在河身淤墊日高。乾涸時形。挽運多阻。近來銷數雖絀。十餘年之久。捐?已逾數萬。商販累請挑河。該運判?謂庫存無?。置若罔聞。應令確切查明。速將捐存?項。發給興挑。以利捆運。又聞淮北商捐。全係官為經理。乃捐倉穀則義倉如洗。捐勇糧則練勇無多。應令一併清查。以杜侵蝕。以上六?。皆關淮北鹽務利弊。臣訪聞較確。不敢壅於　　上聞。應請　　旨飭下兩江總督。遴委清正大員。會同該連使徹底清查。毋得瞻徇隱飾。以清積弊而裕課源。臣為整頓淮北鹺務起見。是否有當。伏乞　　皇上聖鑒。謹奏。_
變通鹽法疏|戈靖|HCJSWXB_RAO_1881|卷四十九戶政二十四鹽課上|為淮鹽積弊已深。舊引每年難復。亟宜變通成法。除弊興利。以求實效而裕餉源。仰祈　　聖鑒事。臣竊思理財以軍餉為急務。籌餉以鹽課為大宗。東南乃財賦之區。江淮尤魚鹽之地。講求鹺政。自當以淮鹽為最先。而今日鹽務之壞。亦惟淮鹽為最甚。溯自軍興道阻淮運不通。楚督奏請借食川鹽。而淮鹽之銷路。遂久假而不歸。淮引不能復舊。同治十年。川楚會奏川淮分界行銷。迭經言官條陳。有禁川復淮之議。本年川督丁寶楨奏滇黔邊界川鹽暢行。此時議停濟楚。川省已可照辦等語。戶部奏請歸復舊制。　　諭旨飭催。而江淮鄂皖。該管鹽務疆臣轉遲遲不果行者。一則為川梟之私販充斥也。一則因淮商之把持專利也。而實由於督撫之畏難而苟安。處今日而不急求整頓。歸復舊章。後更無可復之日。而淮鹽之利。不復為　國家所有矣。謹就臣管見所及。擬作七條。敬為　　　皇太后　　皇上縷陳之。__一淮引未能遽復舊額。總由淮商之壟斷營私。惜不奮勉也。即如湖北省自道光年間。議定淮鹽改綱為票。以六百斤成一引。加半完課。武漢黃德四府應行大引。二十八萬九千餘道。荊宜安襄四府。荊門一州。五處應行大引八萬道。論荊宜五處。視武漢四府。幅員較廣。戶口尤繁。而當日配引多寡懸殊者。因地近四川鶴峰巴東。皆川鹽引地。侵灌最易。而民間向食川鹽。昔以為便。不能禁也。故此五處配引獨少議者但知平善壩可扼要緝私。不知平善壩以上。頭頭是道。即用重兵扼守。而繞道走私。不過半日之程。故舊制在耳。而又以八萬引之淮鹽。與之相敵。為武漢四府固其籓籬。故咸豐以前。湖北歲銷。皆能足額。自淮鹽廢弛後。曾國藩李瀚章會奏分界。原有請　飭淮商運鹽赴荊宜等處分設子店。與川鹽併銷之議。光緒四年楚督重申前議。部臣亦以為復淮一大轉機。請由兩淮選上色淨鹽前往與川鹽併銷。無如淮商裹足不前。無一應募者。在淮商習於苟安。樂於淹銷。乘便而專私其利耳。欲除其弊。非添招新商與之環運不能振作也。__一淮引不能遽復舊額。又由淮商之朦混包餉而無實際也。自咸豐年間川鹽侵佔楚岸。楚省即博川釐為餉項大宗。淮商不思鹽運之如何疏通。專靠官為經理。享現成之利。益聞近年有出結包餉之事。其措詞候川鹽淨盡之日為包餉之始。試思鄂省徵收釐金。在宜昌入境之口。數年來入境之川鹽分布各處。?地山積。到埠之川鹽足供三四年銷食。設禁川則川釐停而楚餉立絀。入境之川釐既停。到埠之川鹽未盡。此三四年中楚省數百萬軍餉。從何籌措。此川督許復淮岸。而楚督轉欲從緩者。亦始借其包餉微言。敷衍目前之計耳。蓋川釐停。則川鹽之成本更輕。運販愈多。售價愈賤。浸灌更廣。淮引愈不能復。包餉庸可恃乎。且昔之綱商。皆有身家。場垣田產。按籍可稽。設遇虧課。尚可按名勒追。今票商皆輾轉行販。或有四五家共辦一票者。兩三年?更換牌名。其籍貫姓名均非真實。此等微結。何足為憑。同治八九年間。有訛傳另換新商之說。票價遂賤至二千金。市價低昂。原無定準。目前票價尚昂。故慨然具結包餉。假令復引後。淮銷仍滯鄂省。認真將商本提充軍餉。則票價必賤至一文不值。商人或棄票而去。安能執名實不符之微結。而問以全省軍餉之重事。臣所謂淮商包餉之說。毫無實際者。以此欲求實效。非逐漸增復引額不能整頓也。__一擬請先除舊商之蠹。方能漸復引額也。本部臣奏稱商私沿途洒賣。捏稱淹銷。近年之大弊。實為洞見情形之言。夫舊商之把持。不容招新商者。惟恐增引後必致增商。將來新商或奪其利權。或發其弊竇。不便於壟斷居奇耳。聞丁寶楨奏江西等省。官票不及私販之多。足見官票太少。即滋流弊。沈葆楨奏稱以為金石之論。然終沈葆楨之任。竟未增復一引。曾國藩初定新章。湖南祇運八萬引。江西祇運十萬引。嗣後陸續增復。湖南增至十四萬引。江西增至十七萬引。是曾國藩任內。孜孜以增復舊引為事。迨曾國藩歿後。舊商之把持益固。十年以來。乃引不能增復。本年部議票本捐案。有如運商推諉。即另招新商之說。吳元炳復稱新商未必有人問津。臣聞舊商壟斷居奇。鬼蜮難測。院司幕丁書役深相結納。又或有身居幕府家充運商者。若另招商。勢必仍歸舊商。弊不可除。查鹽法志。原有商人赴部交課。由戶部給引成案。今欲議增新引數萬道。應請　　飭令部臣。就近出示。另招新商。給予部刊引票。分配各岸。與舊商一體輪流環運。以示平允。其舊商沿途洒賣。捏稱淹銷。宜責成各省鹽道及督銷局。認真稽查。從嚴懲辦。如該管官知情袒縱。即由督撫指名參辦。以除積弊。庶舊引之額。可以漸次望復矣。__一擬請飭督臣設法整頓。勿畏難而苟安也。淮南例定。各岸引額。現時祗皖省銷尚足數。此外江西額行。大引二十七萬二千餘道。近年袛運十七萬。計短銷十萬二千餘道。湖北除荊宜襄安鄖荊門分川外。尚應行大引二十八萬九千餘道。近年祗運十三萬道。計短銷十五萬道。獨湖南除澧州分川外。尚應行大引十三萬二千餘道。近年銷至十四萬二千引。溢於定額者。將及萬引。同一引額。湘商辦之而見溢。鄂商辦之而獨短。是以鄂西二岸迭經戶部奏飭招商認運。江督總以俟荊宜收復舊額為辭。查曾國藩奏分荊宜等五府一州。暫准借銷川鹽。原欲淮商專致力於武漢四府。李瀚章每奏?稱武漢等處分淮口岸。不准川鹽顆粒浸灌。今若議復荊宜引額。請俟收復可行。乃部議催復武漢四府及西岸引領。江督總以俟收復五府一州為辭。試思川鹽自行於荊宜。淮鹽自行於武漢。彼此何致牽掣。明係推委之詞。不特與奏案不符。揆之情理。亦未允愜。前沈葆楨奏稱上策莫如自治。求人必先追己。丁寶楨奏稱宜先儘兩皖各岸設法整理。暫毋與川楚爭界。是皆透宗之論。鄂岸向以武漢黃德四府為暢銷之區。歲行額引二十八九萬道。荊宜等五府一州為滯銷之區。歲行額引祗八萬。今淮商據有二十八九萬引之暢岸。認運祗十三萬引。可謂疲矣。川商以八萬引之滯區。歲運至十五萬引。可謂勇矣。淮商既不銷足自有暢岸之額。而遽思遽爭荊宜。無怪川商之不服也。使楚省棄川釐現收有著之?。而以全省鉅餉諉諸淮南極疲之商。宜楚督之不許也。然此皆該督惑於鄂商一面諉卸之浮詞。祗知與川楚爭界。不知返己自責耳。使易湘商而辦鄂岸。安知其不轉溢於原額也。臣愚以為認真整頓。必添招新商與之輪流環運。比較策勵。方能破除延宕推諉之習。__一擬請　　飭淮商仿照湖南鹽務辦法。自可漸增引額以復舊制也。查湖南不獨澧州分川衡寶永三府。現收粵釐永順沅靖山僻之區。淮商從來足跡未到。其實銷淮鹽者。長常辰岳而已。四府定額。祗大引七萬餘道。而溢銷幾倍。蓋湘商自籌經費。設法疏通。除長沙總局外。先後增設湘潭湘陰湘鄉益陽安化?鄉靖港新市等處分局。常德分設六局。岳州四局。辰州三局。各分局外。又有店數十處。縣城及各市鎮皆有整票淮鹽運往地方。一切善舉。按票捐資。故四府人人樂銷淮鹽。用能倍額暢銷。平江一小邑額引九百道。聞今歲銷至萬道。此治己返求之明效也。鄂商則反是。統武漢黃德四府。除漢口總局外。僅有武穴衛新兩分局。此外別無分銷之埠。經理之人。江西尤不如鄂十府之地。除省城總局外。僅吉安吳鎮各一分局。夫淮商守輪候銷。全恃鹽局主持。西鄂各數千里疆域。每省祗有三局。運商集於三局。而各府縣遠者千里。近者亦數百里。不設分局。運商不能前去。強使食戶遠赴千百里外購鹽。不便孰甚。何怪私鹽日興而官銷日滯也。各省引額。當初皆按戶口定數。自長江路梗。一切奏銷考成皆停。今肅清二十年。休養生息。富庶漸可復初。司鹺務者特未詳加考核耳。本年戶部奏稱無事時舊額且不容虧短。值此籌防孔亟。愈持久則所需愈巨。若非從此增引增課。更何恃以備緩急之需。是增復票引。實目前當務之急。應請　　?下江督恪遵部議。赶緊招添商人。前往武漢黃德及江西各引岸。先後增復大引五六萬道。與舊商輪流環運。仍比照舊商繳百萬之例。飭令每票先捐銀一千兩。作為本年及來年票本捐輸。光緒八年以後。一律按綱繳捐。統由部頒引照。俾資世守。以歸畫一。夫民間日食有常。不因裁引加餐。即不至增票減食。引票輪銷有定。後到不准搶先。已運亦不能壓後。縱令下次環運之期稍遲於課釐。固萬無損也。同治十年。曾國藩奏報課釐。有云運商轉運極滯。場鹽擁積尤多。而是年增湘鄂西三岸四萬引。嗣後銷數歲有所增。此增引無礙銷路之確據也。?鄂西缺額。本有二十五萬餘引。今祗酌復五分之一、淮商尚綽有餘地。此五六萬新引。插入舊商中。䲢以不得不銷之勢。由江督責成各省督銷局員。或倣照湘岸辦法。於武漢黃德及西省多設分局。或令逕赴荊澧等處。與川鹽併銷。均與舊商一體環運。使新舊商人各盡其力所能。爭先運銷。一二年後銷數必大有可觀。正不必[齗齗](斷斷)與川商力爭引地。而荊澧各屬。既有淮鹽前往敵銷。由漸而進。自可徐圖規復全地。而舊額引數。自可漸復矣。__一擬請收票本之捐以應急需也。鹽務至道光中葉以後。積弊已深。前兩江督臣陶澍。奏裁根窩以來。南商就理奏改票販。而後北引溢銷。曾國藩釐定新章。寓綱法於票法之中。仍不失陶澍遺意。近來票販把持利藪。仍與根窩無異。本年部臣奏收票本捐輸。飭令每綱繳捐一次。仍不奪其世守之業。操縱極為得法。因吳元炳覆稱淮商輸銀百萬。請免歲捐。究竟淮商綱利已久。每年繳捐實不為過。惟部議原分上中下三等。則自千金至百金。尚嫌過重。臣以為歲取有常。不妨從輕。果能源源相繼。實於餉需有益。應請　　?下兩江督臣責成運司照飭淮商。每綱淮南每引捐銀一兩。淮北每引捐銀五錢。核計運北三十萬引。淮南歲銷四十萬引。每歲可收銀五十餘萬。與部臣原奏銀數。不甚懸殊。現在兩淮銷路。尚可擴充。將來銷數加暢。則捐數亦多。可收永遠有著之餉。淮商現已繳銀百萬。應請將本年及來年捐輸寬免。即從光緒八年起。每年領運時。按票收捐。以示體恤。此項銀兩。專?解部。以備中外要需。仍由戶部頒發引照。按名填給各商承領。准其子孫世守。非有大故。不得輕議更改。於各商亦實有益。__一擬請減薪水之費。以紓商力也。部議有云。商力不可不恤。商情不可不知。臣所謂仍收票本之捐。酌增新商之引。嚴查舊商之弊。商情已無遁飾矣。而商力之疲。要不容不加體恤。查近年各省票商。所出無名之費。為數甚巨。湘岸於司道府縣各衙門書役。皆有辦公經費。每引繳銀三錢六分。又有籌備公費。專供督銷局員之用。每引收銀三錢六分。上年湘岸運銷十二萬數千引。即此兩項已出銀八萬兩矣。查曾國藩奏定章程。原有每引收岸費三錢之案。局用有餘。今湘省於岸費之外。一年加收至七八萬之多。實屬浮費。鄂岸所出各處緝私經費數亦?等。皖西等岸名目又殊。揚州又有保甲局費。每引收銀八分。每年約收銀三四萬兩。此在商人自願出資。各衙門書役藉以辦公。原與他項陋規有間。究之總為無名之費。今既飭收票本捐。則此等雜費。必應停止。俾商有餘力。可以勉抒報?之忱。所有各岸雜費。除淮南有立定梅花兩書院捐。淮北有考棚捐。湘岸另有淮商公局經費。每引一錢二分。專供緝私勇糧。及育嬰保節各善堂之用。西鄂岸有育嬰等捐。淮北有施藥捐。暫棲所捐。均照常繳捐外。其餘一概停止。永?為令。從前川省鹽務。陋規至重。丁寶楨一舉而廓清之。鹽法遂大有成效。詩云伐柯伐柯。其則不遠。此之謂也。以上七條。皆陸續訪之眾論。參之愚見。區區芻蕘之言。相應請　　旨飭部核議。可否能行。未敢擅便。伏乞　　　皇太后　　皇上聖鑒訓示。謹奏。_
載停淮北餉鹽設法整理以復舊制摺|曾國藩|HCJSWXB_RAO_1881|卷四十九戶政二十四鹽課上|奏為遵　　旨截停淮北餉鹽、設法整理、以復票鹽舊制、恭摺仰祈　　聖鑒事、竊臣承准議政王軍機大臣字寄、同治二年十一月十八日奉　　上諭、本日據戶部奏淮北票鹽、提充軍餉、請分別截留、以保正課一摺、亦因苗逆伏誅、皖徐平靜、淮北銷路漸通、亟應將餉鹽分別截留、以挽頹綱而裕正課、著曾國藩嚴飭鹽運司忠廉設法遵照辦理、戶部摺並著鈔給閱看等因、欽此、伏查淮北鹽務、自前督臣陶澍改行票鹽、意美法良、商民稱便、果能率由舊章、行之百年不敝、無如軍興以後、運道之通塞靡常、銷數之暢滯無定、鹽既不能如額運售、課即不能按綱造報、拖延套搭、已覺年不如年、然未辦餉鹽以前、票販雖日形竭、而尚能勉力從公、池商雖難免偷漏、而未敢任意售私、迨軍營提鹽抵課、變易舊規、營員日出於其塗、商販遂聞而郤步、李世忠部下赴埧領鹽、尤屬桀騖、一不遂欲、百般恐嚇、甚至因棧鹽不足、下場自綑、一營開端、各營效尤、護私夾私之弊、遂至不可窮詰、現在李世忠業經開缺回籍、其部下兵勇、亦皆遣散、當此淮甸澄清、自宜恪遵　　聖諭、將餉鹽截停、招集新舊票販、照常請票運鹽、完納現課、出湖銷售、臣旁咨博訪、參考成法、核議新章、約有必須停止者三、急宜整理者四、請為我皇上陳之、漕臣以清淮防費支絀、先令場商每包捐鹽五斤、每引共二十斤、旋因逐包捐繳、諸多未便、由海分司詳改、每運鹽百包帶繳五包、其應完課銀及售出鹽價、雖經吳棠奏明、作為清淮軍需、但錙銖而取之、瑣屑而派之、殊非政體所宜、此必須停止者一也、徐州係山東引地、前因捻氛梗阻、東引未能到岸、經督辦徐宿軍務田在田奏淮、借運北鹽、劃收東課、原係暫時權宜之計、行之日久、流弊滋多、採買則私自赴場、售銷則旁侵皖界、刻下東引、業已通行、徐民無虞淡食、不能再訐借運之虛名、貽侵銷之實患、此必須停止者二也、北鹽向有淨鹽毛鹽之分、已改綑者為淨鹽、未改綑者為毛鹽、皆須納課、方准出湖、近來私梟勾串營弁、朋販毛鹽、結隊橫行、連檣闖越堵之嚴、則營員出而包庇緝之疏、則官引盡被占銷、此必須停止者三也、__夫搉鹽之法、革其弊而利自興、餉鹽停、則強封害販之弊除、捐鹽停、則科歛病商之弊除、借運朋販之鹽停、則引界混淆營私充斥之弊無不除、臣所謂整理之四端、蓋亦就諸弊既去、因勢利導耳、淮北綱引、前係奏至戊午綱為止、今於五月初八日、接開己未新綱、惟兵燹以後、戶口大減、斷不能銷四十六萬引之數、應循照近年奏案、先辦正額二十九萬六千九百二十八引、每引例收報部正課一兩五分一釐、雜課二錢、又外辦經費四錢、倉穀河費鹽捕營各一分、此外如團練壩工緝費號項等?、名目太繁、一概刪除、以紓販力、此現籌整理者一也、近來軍餉皆賴鹽釐接濟、勢不能概行裁撤、而長淮處處設卡、商販視為畏途、且從前各卡、總計每包約須完釐錢二千餘文、為數過重、自應大加核減、今擬仿淮南總收分解辦法、歸併兩處、自西壩出湖、先在五河設卡、每包收釐錢五百文、運赴上游、再於正陽關設卡、每包收釐錢五百文、他卡只准驗票、不准重抽、統由臣選派委員駐卡經理、蓋非減釐、不足以輕本、非裁卡不足以?商、此現籌整理者二也、淮北解餉原案、向以十成分攤、臨淮軍營分四成、滁州李營分四成、安徽撫營分二成、今臨滁兩營、業已分別裁并、自可將該兩營舊有之餉、改撥金陵一軍、稍解燃眉之急、惟漕臣停止捐鹽、亦應量予撥濟、以資貼補、嗣後所收課釐、臣已咨明吳棠喬松年應仍以十成分派、臣營派五成、撫營派四成、漕營派一成、論兵數則小有裒益、論舊例則無甚更張、此現籌整理者三也、北鹽每引例定正鹽四百斤、分綑四包、每包連滷耗重一百十斤、近來棧鹽出湖、皆在西壩改綑、大包重一百二三十斤不等、以省運?及按包抽釐之費、換包後、鹽票不符、叢生弊竇、臣已嚴申禁令、不准改綑大包、並於例給大票外、將每船裝鹽包數、亦仿淮南之例、填給艙口清單、庶鹽與票符可杜就重而避輕、不致以多而報少、此現籌整理者四也、以上各條、係就戶部原奏及御史劉毓楠之條陳、悉心參酌、力挽近年之秕政、悉復疇昔之成規、而又恐積弊已深、一旦改收現課、各販不甚踴躍、更議輔以官運、照商販一律辦理、以示倡導、淮北近年以來、綱法紊亂、開綱既無定期、奏銷亦無定限、目下新章既定、臣嚴飭運司督同海州分司、廣為招徠、源源認運、仍限一年造報奏銷、以符定制、但例銷北鹽口岸、疊被苗捻蹂躪之後、不但煙戶凋零、人民稀少、且未經開綱以前、存積餉鹽捐鹽販鹽為數不少、舊鹽之占壓太多、新鹽之售銷難速、勢有必然、又皖之潁六廬鳳豫之信羅光固、逼近捻氛、軍情變幻、刻刻可憂、課項能否如額收足、奏銷能否依限造報、未敢信有把握、其五河正陽關、所收鹽釐、將來自當隨同正課一并報部、以重?項、惟因餉需緊要、此時所收鹽課、只能支應軍需、未能先運京餉、私衷耿耿、抱疚良深、臣惟有督飭署運司忠廉殫盡血忱、實力經理、以仰副　　皇上整飭鹺綱之至意、所有截停淮北餉鹽、設法整理緣由、理合恭摺具奏、伏乞　　皇太后　　皇上聖鑒訓示、再戶部飭查歷年各營抵餉數目、已飭運司逐細確查、造冊詳送、容俟送到清冊、另行咨部合並聲明、謹　奏、_
鹽不設官議|李祖陶|HCJSWXB_RAO_1881|卷四十九戶政二十四鹽課上|鹽為天地自然之利。?於海晒於池吸於井皆可成鹽。為民生必不可少之物。榷之以為軍國之需。實足補田賦之所不及。故漢以來。善治財者。非必加派田畝。及若唐之間架陌錢。宋之青苗市[易](昜)也。大都取足於鹽耳。然或處處張官設吏以牢籠之。則利不歸于上。亦不及於下。而盡中飽於官與胥。故予欲鹽直賣與商人也。唐劉晏之為轉運使也。專用榷鹽法。充軍國之用。時自許汝鄭鄧之西皆食河東池鹽。度支主之。汴滑唐蔡之東。皆食海鹽。晏主之。晏以為鹽吏多則州縣擾。故但於出鹽之鄉置鹽官。收鹽戶所?之鹽。轉鬻於商人。任其所之。自餘州縣不復置官。其江嶺間去鹽鄉遠者。轉官鹽於彼貯之。或商絕鹽貴。則減價鬻之。官獲其利而民不乏。鹽始江淮。鹽利不過四十萬。季年乃六百萬。由是國用充足。而民不困。顧亭林日知錄。引松江李雯之論。謂鹽產于場。猶穀之生於地。宜就?定額。一稅之後。不問其所之。則國與民兩利。此蓋以天下皆私鹽。即天下皆官鹽也。謂其言鑿鑿可行。今日鹽利之不興。正以鹽吏之不可罷也。且云行鹽地分有遠近不同。遠於官而近于私者。民不得不買私鹽。既買私鹽。則興販之徒必多于是。盜賊盛而刑獄滋矣。予少居崑山常熟之間。為兩浙行鹽地。而民間多販淮鹽。自通州渡江。其色青黑。視官鹽為善。及遊大原。所食皆番鹽。堅緻精好。此地利之便。非國法之所能禁也。明知其不可禁。而設為?捕之格。課以私鹽之獲。每季若干。為一定之額。此掩耳盜鈴之政也。其言如此。亦可謂深切而著明矣。繼此以來。賢士大夫以此名說各疏者。不可勝計。總不能行。至道光初年。陶文毅公總制兩江兼綰鹽政。始本海陽李侍郎贊元之說。奏行票鹽。然止行於淮北。而不行於淮南。江南以食鹽利者眾。把持而阻遏者多也。然私鹽愈多。官鹽愈滯。課不足額。官疲而商亦疲。馴至湖北塘角火災。漢岸鹽船。被燬幾盡。天變于上。人怨於下。雖欲不變其法不可得矣。於是兩江總督陸公建瀛。敬陳淮南鹽務。恤災必先興利。興利必先除弊。謹酌擬章程。恭摺奏　聞。大意謂淮南鹽務之疲壞。實由口岸之不消。其不消之故。則在官價昂於私價。官本重於私本。而成本過重之故。又在銀價日貴。浮費日增。為今之計。欲暢消必先敵私。欲敵私必先減價。欲減價必先輕本。欲輕本必先裁省浮費。攤減科。則竊謂今日大弊。莫大于利不歸國。亦不歸下。而歸于中飽之人。淮南引地首尾四省。仰食于鹽者。官則文武印委等員。吏則大小衙門書役。以及商夥商廝商船。不可億計。一議整頓。則必?起而撓之。造謠挾黨。恐嚇挾詐。必使良法中止而後已。臣受恩深重。不敢以帑項正課。商民脂膏。為避誹謗養奸蠹之計。謹將淮南全局通盤籌畫。以裕課之法。為?災之方。酌議章程十條云云。部議有淮有駮。飭令覆奏而卒從之。一時鹽價大跌。一包之錢。幾可得兩包之鹽。四野騰懽。額手頌　　聖天子恩膏。暨陸制臺德意。遍東南數千里之地。如出一口。嗚呼。可謂快矣。第按其章程。仍處處間以官吏。與日知錄所云。不問其所之者不同。又大致倣票鹽。而?不名票鹽。大意謂票鹽散不可稽核。此則操縱在手。可以自如也。然前人有言。凡立一法。必待其人而後行者。非良法也。必人人可行。而後可稱良法。今法如陸君長在兩江尚能堅持不變。否則官吏乘間陋規。裁者可復。少者可增。猶之漕運本有餘米月糧。可供一切費用。乾隆年間即奏增?錢數十文。今則暗增至數百文矣。且浮收勒折。習以為常。　朝廷雖明知之。而亦不以為怪也。天下之事。類皆如此。可勝嘆哉。_
應詔陳言|寶廷|HCJSWXB_RAO_1881|卷四十二戶政十七荒政二|竊以為祈禱誠不可廢。而所恃以格　天者。惟在實心行實政耳。　宮闈敬怠。非外人所及知。竊願　皇太后默自省察。歷年以來。有無汰侈苛刻。逸豫曠怠。足以上干　天和之處。有則力改之。不可因陳事不說。遂自迴護。尤必當見諸實事。不可但以遇災修省。託之空言。將天變可畏。存之於心。時懷戰兢恐懼之念。至誠所積。自能感通。所謂應　天以實不以文也。今事事廢弛。弊不勝指。姑言其大端。?有二焉。一曰不知緩急。一曰有名無實。臣工有言。必飭部議。部議必駁。幸而不駁。亦必久之始得議准。迨發交各省。又久之始得施行。而所行仍不過虛文塞責。姑就賑務言之。山西請撥漕糧。迫不可待。再經陳請。始得允行。饑民望賑。急於望雨。前撥山東漕糧。今已數月。何以尚未能齊。此皆不知緩急也。京師自去秋議行平糶。今春乃有定局。而市價仍未能平。此既不知緩急。而復無實也。更有見小畏難二弊。徒知倉儲之足惜。而不知邦本之是憂。徒知　國用之易虧。而不知民心之易失。此見小也。謂切直為好名。相率隱忍。謂振作為喜事。相率偷安。以雷同詭隨為和衷。以諉卸取巧為練達。此畏難也。古之民死於虐政。今之民死於仁政。虛應故事。緩不濟急。雖有仁政。無救於民之死也。古之事誤於新進紛更。今之事誤於老成持重。畏難苟安。見小則貽誤大事也。最可憫者。晉豫二省之民。半已餓死。而未敢生變。亟加賑恤。尚恐無濟於事。若再因循疲玩。坐視不救。將聽其盡死耶。抑待其生變耶。既不肯發倉平糶以安內。又不肯留漕散賑以安死。守此數十萬石紅粟。將安用之。設有變動。雖盡傾太倉。豈足供軍儲哉。古賢君每值天變。恒下罪己之詔引咎自責。愈徵聖德。今言者有所指陳。不惟不肯引咎。且多方粉飾。自彌闕失。此皆樞臣之深心。為君文過。即以自文。立言非不得體。恐懼修省。固當如是耶。天人之際。呼吸相通。邇來祈雪則應以微霰。祈雨則應以輕陰。　上帝至仁。亦若準　朝廷所施於民者。稍稍應之。猶不可發深省乎。臣所言四弊。乃今天下之通弊。上自　朝廷。下及內外大小臣工。舉不能免。伏乞下　詔自責。並嚴責諸臣。力陳積弊。以上回　天怒。維　國事而濟民生。民心既順。　天心亦通。若四弊不除。欲天下治難矣。方今時事。以救荒為急。不揣愚昧。附陳四條。謹列於後。__　_
直隸辦賑疏|崇厚|HCJSWXB_RAO_1881|卷四十二戶政十七荒政二|竊查本年入春以來。直省一帶雨澤稀少。麥秋甚為歉薄。節交夏令。迄今未得甘霖。水田難以播種。糧價逐日騰貴。民不聊生。時已入伏。立秋在邇。旱荒之象已成。?目下捻逆近在山東。鹽梟擾於本境。饑民遍野。各州縣抗糧之案。已層見?出。民情甚為浮動。轉瞬秋成無望。若不設法補救。實有不堪設想者。臣現准戶部來咨。以亟宜多籌儲蓄。議辦米捐。令即查明天津米商。是否輻輳。如米石?集。開捐可收實效。即參酌成案。酌擬章程奏明辦理等因。奏奉　　諭旨依議。欽此。查南省稻米。並無商賈販津售賣。只有奉省由海船進口。內以小米高糧為大宗。無如通省所食。均資於此。隨到隨賣。並未見有囤積。是以日行騰貴。誠如部臣所慮。恐因捐輸而糧價愈貴。轉於荒政無益。若專收?秈。不收雜糧。以期招徠商米。則須將米價作大。以銀錢統算。方可踴躍。實恐於銅局章程有礙。此米捐未可辦理之實在情形也。臣伏查鄉民專以糧等項為食。多集?秈。僅可作京城之儲蓄。於民食所補者有限。方今之急。通省農民乏食為重。必先有以全其命。而後可以安其心。且旱荒非水荒災荒可比。雖　　聖恩優渥。發帑截漕。籌辦賑務。必期普被均霑。然被災州縣待賑者。不下十之六七。即倉庫充裕之時。勢難普?。?現在庫?未充。即竭力籌維。所救者不過十之二三。臣目情形。莫名焦灼。日夜籌思。於辦賑之外。尚有數事可以救荒。與賑務可相輔而行。敬為我　　皇上陳之。__一曰平糶減價。?放賑則庫藏之力有限。平糶則轉輸之力無窮。即如附近之奉省。去歲大熟。本年雨澤霑足。禾稼茂盛。糧價甚賤。而商販來津者。均因由海運涉險而來。相率居奇。若能設法籌?。由海路運奉省糧。源源而來。層遞減價售買。則市價不能不隨之遞減。糧價漸平。民心即可稍安。惟本年內河水淺。船隻不通。內地販運海糧。均用車運。現在糧價騰貴。職此之由。應如何逐漸轉運。使一律皆平。須妥議章程辦理。一曰分糧勸賑。直隸地土。雖非沃壤。然甫遇旱荒。富民尚有?藏。因野無青苗。存糧之家。均存避荒之念。不肯出糶。專恃外來之糧販運。糧愈少而價愈增。貧民愈無生計。必致聚眾搶掠。則同歸於盡。若由地方州縣。各就本境查明存糧之家。剴切勸諭。令其量所藏之數。分出若干。或給予獎?。或自為借貸。俟收成時歸還。即以一州縣富戶之糧。分賑一州縣之貧戶。則其力惟均。惟勸賑獎勵。向不甚優。現在必須定明優獎章程。隨時奏請　　恩施。不可稍事延擱。一曰採買儲備。本省荒歉糧缺。若官為採買。即使庫?可籌。而糧價必致愈形騰貴。誠為有損無益。仍須設法採運南省?秈等米。方為有益。若由部指定?項。由江浙兩省督撫妥為採辦。由海路運津。轉運京倉。計本年封河以前尚可趕到。冬令需用之時亦可救急。一曰以工代賑。查直隸各州縣。城垣半多殘缺。河道亦多淤塞。因庫?之絀。久未請帑興修。本地勸捐。又以城工獎?未優。率多觀望。當此救荒急務。莫若就本境應辦各工程。或修築城垣。或疏挖河道。責成該地方官勸諭紳商富戶。竭力捐輸。將應辦工程。次第舉辦。庶使各境災黎。強壯者皆得趁僱度日。工程愈大。活人愈多。而城垣完固。則保障可資。河道疏通。則轉輸有利。誠為一舉兩得之計。惟此次勸捐工程。係屬以工代賑。非尋常捐輸可比。所有各捐生獎?。限定日期。核准工程。免其造冊報銷。一曰施粥濟貧。各府城如保定河間天津通州。凡係商賈聚會之處。多有逃荒饑民。老弱?男負女。前?乞食。目下已經如此。秋冬之際。逃荒者更多。若不設法以處之。儻有奸匪溷跡其中。是亂萌即伏於此。應由各該地方官設法勸捐。多設粥廠。每日散放。使流民不致失所。並可稽查奸細。然必須各處一律舉行。若僅止一二處辦理。則貧民必?聚就食。經費不資。轉致滋事。以上各條。於救荒均有裨益。辦理得宜。實可消未萌之患。當此時勢。各地方官應仰體　　皇仁。實力講求。不可假手。胥吏稍有弊竇。分別輕重。設法稽查。慎選委員。一切詳細章程。應請　　欽派熟悉情形之大員。會同戶部悉心妥議。以期行之無弊。實惠及民。臣再四思維。查有太常寺卿石贊清。正直樸誠。關心民瘼。在直隸服官年久。洞悉情形。民情愛戴。籌辦一切。當能事事合宜。不為眾說播動。庶救荒大政。可獨任其難。臣目擊時艱。敬舉所知。伏候　　聖明裁酌。所有接到部文米捐難以籌辦。並辦救荒。敬陳管見各緣由。謹恭摺具奏。_
請籌費賑濟疏|彭祖賢|HCJSWXB_RAO_1881|卷四十二戶政十七荒政二|竊本年春夏久旱。順天直隸所屬境內。麥收未熟。赤地千里。糧價昂貴。迄今節候已交夏至。得雨仍未霑足。秋糧雖經播種。而微雨含滋。即繼以旱風烈日。竟無萌蘗之生。災荒甚重。民食維艱。近聞黃河以南。捻匪肆擾。與大名僅一水之隔。竊恐畿輔饑民。十百為?。以均糧為名。藉端攘奪。漸至聚眾滋事。若不急籌賑恤。則老弱轉乎溝壑。壯者即流為盜賊。雖乘荒搶?。律有明條。但嚴定其劫奪之罪。而不予以存活之路。恐挺而走險。誅不勝誅。惟有發賑安民。足以潛消勾結。預杜亂萌。竊思荒政之要。所謂極貧賑濟。次貧糶賑。稍貧之民。宜賑貸者。一切大綱細目。有張伯行救荒事宜。及魏禧救荒策等篇。成法具在。均極周詳。變通而增損之。則在辦理得人耳。所難者急須先籌經費。然後可以舉行。計順天直隸二百四十餘州縣。被災太廣。籌?維艱。非預備銀數十萬兩。不足以資給賑。且饑民宜散不宜聚。應令被災各州縣。各賑其本屬之民。不致流離他往。方為善策。若專在京城放賑。恐遠方饑民聞風而來。轉多窒礙。謹陳管見三事。伏乞　　聖明採納焉。一捐輸宜推廣也。從前捐賑。只准援照樂善好施之例。議?虛銜。恐不足以廣招徠。現在順天直隸。籌賑方殷。必須准予優獎。用昭激勸。除大吏捐廉倡率。不敢仰邀議?外。紳民商賈。均請查照山東捐賑章程。銀穀並納。聽民自便。凡貢監虛銜封典實職班次。並分發指省。概准取收捐。並請　　旨飭下戶部奏明條?。期於京師銅捐天津?捐兩無妨礙。頒發空白執照。由省城派員設局。廣為勸導。並分別名州縣等第。酌量發給執照。於各城鄉市鎮。一律勸捐。隨時請獎。一外省宜協濟也。救災恤?。古人有告糴之義。竊查道光二十九年。東南七省被水。曾發帑銀百萬兩。賑濟江浙各省之民。天下一家。　　聖恩廣被。今畿內亢旱日久。輦轂之下。萬口嗷嗷。當部庫支絀之時。不得不借助於外省。除湖北安徽本年同屬旱荒。毋庸協濟外。江浙兩省。尚屬雨暘時若。查江蘇厘金。除江北淮揚等府不計外。其蘇松泰鎮四屬牙釐捐局。上海松滬捐局。兩處釐金。每月不下四十餘萬兩。江浙釐捐。以湖州之絲捐為最盛。當新絲出市之時。捐務必有起色。雖現在捻?忽。需餉孔艱。而京師為天下根本。歲歉民饑。尤關緊要。應請　　旨飭下該督撫。於江蘇釐捐項下。提銀二十萬兩。於浙江釐捐項下。提銀十萬兩。趕速解京。以資撥給。想該督撫公忠謀　國。饑溺同憂。必能不分畛域。妥速籌辦。以紓　　宸?。一經費宜借動也。救災賑饑。急於星火。古人矯詔發倉。良以遲緩須臾。即民不堪命。方今畿疆望賑已急。若待江浙協濟之銀。解到順天直隸。捐輸收齊。再議放賑。恐已塗有餓殍。不及早霑　　恩澤。若由直隸藩庫籌?墊辦。又因曹州捻氛已熾。省南防務亦緊。餉需孔急。庫藏已空。更無閑?可挪。擬請　　旨飭下戶部。在捐銅局收捐項下。先行借動銀二十萬兩。天津?捐項下。借動銀數萬兩。由順天府尹直隸總督酌量州縣多寡。分定成數。陸續支領。以應急需。仍俟江浙解到協賑。及本省積有捐輸銀兩。隨時奏明歸?。如此轉移。則部帑可期有著。而貧民可免流亡。以上三事。臣以畿疆荒政重大。籌?維艱。特於無可籌畫之中。勉為設法。以應急需而安民心。惟各州縣辦賑情形。尤以得人為難。應如何妥議章程。慎簡賢員。不假胥吏之手。預杜中飽之弊。請旨飭下順天府尹直隸總督頒發定章。通飭各屬。嚴絕?扣侵漁等弊。並酌派廉幹紳士委員、或會同商辦。或密為查訪。如有辦理不善。致滋弊端者。一經查出。立予參撤。其有始終勤慎。潔己奉公。實惠及民者。准其事竣酌予獎勵。以昭激勸。臣愚昧之見。是否有當。伏乞　　皇上聖鑒。謹奏。_
酌籌平糶量撫極貧疏|林則徐|HCJSWXB_RAO_1881|卷四十二戶政十七荒政二|西安同州鳳翔乾州等府州屬、本年夏秋被旱、收成歉薄、業經臣將咸甯等廳州縣應納銀糧倉穀、酌請分別緩徵、　奏蒙　　恩允在案、惟此次受旱之區、二麥多未播種、即其已種出土者、亦因久不得雪、未能穩固盤根、來年生計所關、難免人心惶恐、是以臣前經　奏明、先擬酌辦平糶、查西安等四府州屬、現存常平倉糧共有一百一十餘萬石、向因久貯在倉、恐致糜爛、故有推陳易新、存七出三之例、每年冬春酌量出借、秋後收納還倉、今遭此歉年、據各屬稟請推廣章程、勿限存七出三之數、多為借給、以期民食有資、但臣細核情形、竊以為出借之例、止宜行於常年、若歉歲則須改出借為平糶、於貧民乃有實濟、緣陝省常年出借、惟擇素有恒產之戶、秋後有收入者、令其春借秋還、若隨時買食之貧民、則恐其力不能還、不肯輕為借給、此歷辦之情形也、茲值歲歉價昂、此等買食貧民正虞食貴、亟須為之調劑、不應轉將倉貯糧食、借與素有恒產之人、然竟借給貧民、又恐有借無還、徒致積為民欠、故與其照案出借、不如照例平糶之為宜也、第平糶有應嚴防之獘竇、亦有應變通之章程、如例載奸商牙蠹捏名零買、囤積射利、本應按律治罪、然治之於捏買之後、何如杜之於未買之先、臣與司道熟商、正值編查保甲之時、即責令地方官、統將戶口確切查明、分晰註冊、凡應准平糶之貧戶、核其大小幾口、填給印單一紙、令其憑單買糧、每一次准將五口之糧一併糶回、隨於單內蓋戳、仍交該戶收執、為下次買糧之據、仍分別各鄉排日勻糶、週而復始、如此辦理、可免擁擠之虞、而囤財射利之徒、亦不能希圖冒混矣、其章程有應變通者、如出糶有額、減價有數、固應示以限制、又糶價錢文、應由州縣易銀、先解司道存庫、隨後發還買補、亦屬層層稽核之道、但辦理若過於拘執、恐吏胥轉得因緣為奸、查地方官、惟在得人、如該州縣本不可信、即不可令其辦荒、果其可信、則既委其經手平糶、應即責其一手買還、無論糧之多寡、價之增減、能發能收、使原額倉糧顆粒無虧為止、似不必節節請示、以及一解一還、徒勞往返、轉為滋獘之端、且該州縣果能經理有方、則初處糶得價錢、尚可齎向別處糧賤之區、再行購買、轆轤轉運、所濟更多、是倉糧祗能供一次平糶之需、而轉運更可收數次平糶之益、其要歸於擇人妥辦而已、至此外極窮之民、以及老幼廢疾、即使減價平糶、彼亦無力買食、其為顛連困苦尤可矜憐、　國家經費有常、何敢遽行議賑、惟有官為收養、俾免餓殍在途、現在西安省城收養者、已有三四千人、市?悉皆清靜、各屬亦令一體酌辦、並勸有力之戶、量出錢米、各濟各?、使其受者知情、予者見德、則卹貧即所以保富、而地方亦藉獲安甯、以期仰副　　聖主軫卹窮黎之至意、_
與尚邑侯論收蝗蝻書邑侯名宗康漢軍人|鄧瑤|HCJSWXB_RAO_1881|卷四十五戶政二十荒政五|瑤白。本年飛蝗入境。遺生蝻子。所在繁多。?經大府嚴檄搜捕。賢父母亦屢諄諭紳民實力辦理。見在縣城設立收蝻總局。並於各鄉酌設分局。迅速搜捕。以期遺孽盡凈。第經費維艱。亟宜通盤籌畫。見經郡伯邵公捐錢三百緡。執事亦捐錢百緡。以為之倡。惟為數無多。僅可勉敷城局支用。其各鄉分局。則難遍給。爰與邑人曾香海羅寶垣輩商議。應擇公正紳耆給與印簿。勸諭各鄉富戶。及農佃人等。酌量捐貲。以裕經費。凡有蝗之處。固宜踴躍輸將。即無蝗之村。亦必籌辦協濟。不宜各分畛域。互相推諉。譬猶賊在他省。不得謂我境無賊。即不肯捐貲助餉。可容袖手旁觀也。即湖南一省。見在未有兵災。而捐輸釐金。各郡奉行惟謹。故能肆應軍餉。遠禦寇氛。此士民所共見共聞者。今日捕蝗。亦猶是也。合通邑之力。捕未生之蝗。其力易施。而為惠甚溥。今日多捐穀一石。明年即可收無數稻粱。今日多搜蝻一斗。明年即可活無數生靈。其效明且易見。民亦何憚而不速行。至各鄉所設分局。宜慎擇廉明殷實。一鄉信服之人。筦司出納。使鄉民知費不虛縻。功收實效。大抵我輩作事。須先存一不為利之心。與百姓開誠布公。相見以天。斯百姓亦必以誠相應。知長官非以是虐己。而事可速成。當此天災流行。我官民其各激發天良。消災弭患。敬迓庥祥。則真閤邑之大幸矣。捐貲印簿。須有小引。或即將此書所陳發明言之。其收捕蝗蝻章程別條於左。伏乞覽。咸豐丁巳十月二十日。鄧瑤頓首。_
附錄收捕蝗蝻章程|鄧瑤|HCJSWXB_RAO_1881|卷四十五戶政二十荒政五|一新化蝗所遺種。有多者。有最多者。有略少者。亦有蝗所未至者。鄉愚藉口是村無蝻。即不肯出丁協搜。彼此推諉。貧富一律。不知蝻一蠢動。災?四鄉。悔無及矣。今議集貲為收買蝗蝻之費。新化都計一百二十八村。各鄉或合七八村。或十餘村。酌適中地設立分局。每村量力捐貲。就送分局。擇廉正紳耆董理。凡送蝻至局者。升給錢四十。貧民薄有所圖。搜捕益勤。且眾男婦壯孺。彌山塞埜。爭以獲多為快。既可除合邑生靈之害。復得濟小民窮冬之苦。一舉兩利。善莫大焉。其收放錢文購買蝗蝻。限十日按報城局。并將所收之蝻彙送。以憑報明邑尊。督同城局紳士稽。始行煮埋。庶昭覈實。至送蝻入城。應按路之遠近。給以?力。__一各村有貧富大小之殊。蝗蝻所遺。復有多寡不一之處。所貴通融部署。毋分畛域。如此局所收。捐貲不足敷用。即報明城局。移提他局存項撥給。總期遺孽盡淨。無俾來春發生。儻有一處或遺。害詎止一鄉一邑。凡屬同事。宜各激發天良。盟心竭力。除此大害。以迓庥祥。此搜掘蝻孽之大略也。__一此時距立春不及兩月。蝻子如未掘盡。至春暖則必出矣。蝻子初生。形極微細。色黑蠕動依草根團聚成堆。三數日躍不甚遠。以足蹴之。則驚散。旋聚旋蹴。最易除淨。及成形後。狀如蚱蜢。翼短不能飛起。宜趁此時亟撲治。撲之之法。或挨戶派丁。或酌價雇夫。聽圃長等因地制宜。各行其便。每村令多備竹枝。縛成長把。一遇蝗生。即督人夫四處搜撲。後用火把然燒。又法用布成帷張之。空一面。用竹把或大葵扇驅入。聚滿即煮之。其法最善。邵陽行之捕幾盡。我邑即可放行。每隊須擇勤謹忠實之人督之。庶不致苟且塞責。其蝻孽初生。在高山峻嶺。人跡罕到之處。宜遣人遍覓。覓出報聞。由鄉局酌給賞錢。以昭激勸。__一蝗至能飛。即難捕治。北方土壤平衍。可用掘溝驅埋之法。南方彌望皆水田。又多高山深林。不便開溝。較之北地捕蝗。尤難施力。惟每日侵晨。蝗被露水沾濡。不能飛動。及日午交對。嚮晚停落之時。亟督人夫。趁此時候儘力撲打。每日上此三次。於農功無大妨。而獲益不可勝言。百姓自顧身家。何憚而不樂從。至遇大雨之後。蝗不能動。尤可乘機力撲。又宜於夜深月黑時。積薪置火。蝗見火光。?來飛集。如飛蛾撲鐙。自取燒滅。此亦捕治之一法。然總不如早捕初生之蝗。為勢甚易。__一蝗性畏金鼓聲。鎗爆聲。如遇飛蝗至境。即可用此震之。且令男婦大小齊聲吶喊。使之驚懼遠颺。不敢停集。又蝗所不食者。豌豆菉豆矼豆大麻(?)麻芝麻薯蕷及芋桑等類。若將桿草灰石灰二者合為細末。或灑或篩於禾稻之上。蝗即不食。其性又畏油。入口即死。用油和水灑於禾上。蝗過之即飛去。有田之家。各自備辦。亦足少全禾稼。再訪聞鄉閒有種雀鳥。成?飛集。啄食蝗蝻。鄉民多用鳥鎗傷害。宜嚴行禁止。__一鄉民多言蝗為神蟲。不宜傷害。一人言之眾人信之。此種謠言。深堪痛憾。詩言去其螟螣。及其蟊賊。又云田祖有神。秉?炎火。是捕滅之法。古人已諄切言之。而去秋奉到　　上諭。嚴飭地方官吏認真撲捕。或付之烈炬。或填之深溝。總以不遺餘孽為要。煌煌　　天語。極為嚴切自後如有妄言蝗不宜捕。搖惑鄉愚者。許各團長捆送到縣。治以抗違之罪。__　_
借黃濟運徒耗經費擬請暫行海運摺光緒二年九月二十二日|沈葆楨|HCJSWXB_RAO_1881|卷四十八戶政二十三漕運下|奏為借黃濟運。徒耗經費。且恐牽動大河全局。貽害數省。擬請暫行海運。以期無誤正供。恭摺馳陳仰祈　聖鑒事。竊臣等接准部咨。江北各州縣漕米。仍飭辦理河運等因。光緒二年七月二十五日。奉旨依議欽此。查江浙冬[漕]及江西兩湖採辦京米。均係海運。獨江北十餘萬石。部臣堅[持]定見。以為漕運不廢。河道賴以長存。且有借黃濟運之方。但使黃汛不至斷流。則漕運終無窘步。所籌至深且遠。苟非迫於時勢之萬不得已。臣何敢不殫思竭力。共濟時艱。惟本年河運困阻情形迥非昔比。不敢不以千慮所及。為　　　皇太后　　皇上縷晰陳之。從前河運愆期。中途改而陸運。因開兌遲延。致誤黃汛耳。本屆漕米。於正月起至二月初十日止。寶汜水次一律開行。是月二十八日。悉數挽過三閘。催鑽不為不速。乃楊莊以北。淺不盈尺。非特無水濟運。且須蓄水養船。嗣得甘霖。又經上游啟壩。逐層套送。隨地起剝。其淤處。雖剝船亦僅半裝方能浮送。挑河之費。打壩之費。灌塘之費。雇剝之費。車絞之費。所虛糜者不知凡幾。然黃汛之期。固未誤也。乃渡黃後。察看河運之底。高與大河水面相埒。黃流無從灌入。遂議築壩興挑。自口門至張秋九百餘丈。挑?三丈。挑深三尺。縱能暢行無阻。兩省所費。蓋不貲矣。夫運河之底。何以高至於是。則歷?借黃濟運所淤者也。借終日之力以濟之。償累月之力以挑之。猶可言也。乃秋汛一漕。船銜尾爭進。未及半而運口窒。則昨日所挑者。又為今日黃流所淤。餘船欲不出於陸運不可得矣。借黃既不足以濟運。徒使山東河道。年年受淤。是河道未嘗賴漕運而存。且將因漕運而廢。水失其本然之性。商賈之舟楫。農田之灌溉。從此交病。而愚臣鰓鰓過慮。竊以為無形之患。又有甚於此者。何則。就下者水之性也。大河挾泥沙而行。停則淤。淤則決。故治河者。有逼隄束黃之法。又有借清刷黃之法。蓋益其湍悍之性。使挾泥沙疾趨。不稍停留。庶不致潰而旁出。今黃汛方苦微弱。未嘗逼隄以束之。借清以刷之。轉復導之旁行。舒其湍悍之性。上游愈舒。則下游愈緩。所挾泥沙。無力東注。中道遞積。數年之後。河身高與隄等。北潰則畿輔受其慮。南潰則淮徐罹其殃。而東省之首當其衝者無論也。臣愚以為水宜順其性。政貴因乎時。合無仰懇　天恩。准將江北漕糧暫辦數年海運。俟山東運道一律通暢。再議酌復舊章。至淮徐一帶運河。所關於農田賈舟者甚鉅。幸淮南引地全復。有款可籌。斷不敢以河運暫停。置水利於不顧。愚昧之見。誠恐無當萬一。謹合詞恭摺馳陳。伏乞　　　皇太后　　皇上聖鑒訓示。飭部議覆施行。謹奏。__　_
會議海運交米摺|曾國藩|HCJSWXB_RAO_1881|卷四十八戶政二十三漕運下|奏為遵　　旨會議、海運米石改由糧道赴通徑交、擬俟下?再行試辦、恭摺仰祈　　聖鑒事、竊臣等承准軍機大臣字寄、同治九年十一月二十日奉　　上諭、海運交卸一節、該部擬請按照河運章程、改由糧道赴通徑交、係為掃除積弊起見、著曾國藩李鴻章英桂張兆棟張之萬楊昌濬斟酌情形、詳細爰商、會同覈議具奏、原摺片均著分別抄給閱看等因、欽此臣國藩當即劄飭江蘇糧道英樸、會同藩司核議詳覆、臣昌濬亦即劄飭浙江糧道如山會同司道核議詳覆、旋據浙江糧道如山等會詳、稱海運章程、始自道光六年、由滬運津責成南省委員、由津運通責成北省委員、釐然判而為二、各有專責、奉行既久、法非不善、而弊即叢生、今欲大改章程、不外除弊節費二事、然運通之弊、全在剝船、若改由糧道委員押運、以隔省人地生疏之委員、稽察隔省積慣作弊之船戶、恐呼應不靈、其弊更甚、至海運經費、係按照米數備帶赴津、力求撙節、方可敷用、向來北省押米員弁、多至一百數十員、今若改由南省帶員赴北、薪水既多、川資更鉅、即此一項、已形糜費、其餘各?、亦必驟增、恐於事未必有濟、而所費更屬不支、又津局以起剝為重、通壩以交卸為重、糧道專駐津局、則交米之事無所專責、先赴通壩、則起剝之事又恐羈延、而沙船在津等候太久、耗費更多、尤慮畏累遠避、有礙於下次之招雇、種種窒礙、未敢輕議更張等語、由臣昌濬資商臣國藩察核所陳各節、均係切中事理、並非意存推諉、即據詳會奏矣、適又接江蘇糧道英樸稟稱、邇來海運弊不在商船之運津、而在剝船之運通、剝船舞弊、固由積習之相沿、亦由水腳之過少、該船戶既虧累於平時、復需用於臨事、偷漏攙和、無弊不作、致令乾圓潔淨之米、一交剝船、米色頓壞、殊為可惜、今欲力矯前失、惟有遵照部議、由南省糧道、徑運交通、自津過剝以後、慎選委員以押運舟、分設卡?、以司稽查、嚴定偷漏罪名以鈐制之、節省經紀等費以優恤之、或可一洗剝船之弊、至封僱彈壓等事、仍由直隸地方官妥為照料、南北通籌、恩威並用、漕務當有起色、現已草創章程十四條、雖不能十分周密、請試辦一年等語、臣國藩以該糧道英樸、在浙江辦理海運二次、調任江蘇又辦九年分一次、一切情形、久為熟習、既肯力為其難、勇於任事、果能除漕米攙水潮雜之弊、豈非大有裨益、復經函商臣之萬臣昌濬酌核辦理、臣昌濬旋又覆函以為運通之弊、果能改絃更張、實為中外所共願、惟改章而仍用額設之經紀、向有之剝船、則從前錮習牢不可破、若欲重立新章、另行雇船、另行派人、則事屬創始、必須通盤籌畫、確有把握、方可試辦、接准閩浙督臣英桂來函、亦深慮驟然改章、諸多窒礙、現在米船、將次放洋、為期已迫、糧道如山議請俟下?再行試辦、與其倉猝改章、不如從容集議、臣之萬覆函亦稱、直隸督臣李鴻章覆奏海運事宜摺內業已聲明、今年新漕只能照章在津驗收、　　諭旨允派倉場侍郎一員赴津會辦、若改為徑運赴通驗收、則南北辦理兩歧、奏咨商改多費周章、殊覺不便、臣國藩參考眾論、酌度時勢、本年海運應仍在天津驗收、江蘇糧道英樸、既有創辦徑運赴通之志、浙江糧道如山、續行覈議、亦有下?試辦之請、臣等公同定議、檄飭英樸如山、於馳抵天津後、先將本年糧米查照向章辦理、再將下屆糧米運通改章之處、面稟李鴻章、應將經紀若何、更換剝船若何、整頓各項經費若何、覈實動用一一籌度、不厭精詳、俟下屆漕糧海運、由臣等先期議定新章、奏明辦理、以昭慎重、所有海運米石、改由糧道赴通徑交、擬俟下屆試辦緣由、謹會同閩浙總督臣英桂漕運總督臣張兆棟、恭摺覆陳、伏乞　　　皇太后　　皇上聖鑒訓示、謹奏、_
漕項無從劃撥海運難以議分覆陳疏|沈葆楨|HCJSWXB_RAO_1881|卷四十八戶政二十三漕運下|竊臣准戶部咨會議倉場侍郎桂清畢道遠修治運河一摺、請　　旨飭下該督撫體察情形、核實恭錄　　諭旨、並覆奏原摺、行令欽遵辦理前本、竊以因轉漕而治河、因治河而籌費、沿流溯源、意至善也、　國家軫念河務、原為漕務起見、從前修費不惜歲數百萬金、良以　　天庾正供、非河運不行、航海風濤難測故也、今帑項艱難、萬非昔比、不得已而取資於漕項、又合數省之?以濟之、設為各省力所能建、亦必有一勞永逸之計、而後費不虛糜、若歲歲修河以供歲歲辦運、無論費無從出也、竊慮受病日甚、有求如目下之河形、而不可得者、敬將原奏交議各節、為我　　皇上分晰陳之、原奏有漕省分應酌提漕項若干一節、查寧屬起運光緒元二年分冬漕、以漕項開發運費、因沿途起剝、沿途挑濬處處周折、各短數萬金數千金不等、惟光緒三年、極力節省二萬金、撥充晉豫賑需、則　　恩准暫行海運之所致也、蘇省運費、亦遞年不敷甚鉅、全賴藩庫挪?墊用、若再令分撥數成、無論河運海運、均將束手、河未修而漕先廢矣、安徽係北漕省分、宜有漕項盈餘、而京餉出其中、協餉出其中、本省軍餉出其中、以盈補絀、尚難相抵、並非有提存的?、以待不時之需、今若取之於民、民不堪命、若將京餉協餉、停解參處、隨之挹彼注茲、計惟有裁勇之一法、夫設防如故、又值年穀順成、伏莽尚不時伺隙而起、倘一旦藩籬盡撤、良懦無所依附、宵小因而生心、雖智者不知所以善其後也、原奏江浙兩省能否將海運石、各分出十數萬石、辦理河運、安徽省下?漕、能否起運本色若干、並運米船隻能否多僱一節、查蘇省辦理海運已苦經費不敷、再令舍易趨難、更從何處挪?、安徽之窘甚於江蘇、力不從心、不言而喻、徵本色又運本色甚難、本?江北漕船、六月尚未儘數渡黃、回空更不知何日、即事竣催令南返盤居埧守、陳　朽過半、或冒險求速飄海、散失各船戶、前鑒具在、下屆欲勉符舊?、勢須多方勸勉招集、方得成行、更於此外求多、恐百呼而無一應者矣、__原奏運河宜如何設法修濬、將全河形勢、一併詳細查明議覆一節、查全河詳細情形、臣未親履其地、無由臆斷、但以大勢揣之、前人之於運河、皆萬不得已而後出此者也、漢唐都長安、宋都汴梁、舍河運別無他策、然屢經險阻、官民交困、卒以中道建倉、伺便轉餽、而後疏失差少、元則專行海運、故終元之世、無河患焉、自明而後、汲汲於河運、遂不得不汲汲於河防、運有定章、河忽改道、河流不時遷徙、漕政亦隨為轉移、我　朝因之、費既踵事而增、而獷遊食之徒萌孽其間、所請青皮黨安清道友者、引類呼群、恃眾把持、成固結不可解之勢、前兩江督臣陶澍憂之、乃創為海運之說、明以節省經費、暗以消患無形、蒙　　宣宗成皇帝允行、而漕政於窮無復之之時、藉得維持不敝、迨髮捻事起、此輩?入其中、南北蕩平、消磨殆盡、雖闤闠市鎮、尚有此等名目、然無大淵藪以容之、偶或什伍成群、良有司足以治之矣、是河運所可慮者、又不僅在經費也、原奏運河貫通南北、漕艘藉資轉運、兼以保衛民田、意謂運道存則水利亦存、運道廢則水力俱廢、然無漕省分、水利亦關民田命、未嘗敢任其廢弛、臣竊以為舍運道而籌水利易、兼運道而籌水利難、何則、就下者、水之性也、必使貫通南北、不能復聽其就下矣、不聽其就下、則事事皆以人力為之、費用不貲、利亦大減、且民田之與運道、尤勢不兩立者也、兼旬不雨、民欲啟涵洞以灌溉、官則必閉涵洞以養船、於是而挖堤之案起、至於河流斷絕、且必奪他處泉源引之入河、以解燃眉之急、而民田自有水利、且輸之於河、農事益不可問矣、運河勢將漫溢、官不得不開?水埧以保堤、婦孺橫臥埧頭哀呼求緩、官不得已於深夜開之、而堤下民田、立成巨浸矣、東境河道、經撫臣隨時飭屬挑濬、地方官何必全無天良、其所以旋濬旋淤者、則借黃濬運之害為尤烈、前淤尚未盡去、下?之運已連檣接軸、而高下懸殊、勢難飛渡、於是明知借黃之非計、而舍此無以資浮送、又百計逆水之性、強令就我範圍、致前修之?皆空、本?之淤復積、部臣所謂歷年興修、均以隨時挑挖、逐?疏濬、為權宜補苴之計者、誠洞見癥結之論、不可不思患豫防者也、議者太息於經費之無措、舳艫之不備、致此舉之不成、臣竊以為使運河之濟、然必俟黃流泛漲、且竭千百勇夫之力以挽之、過數十船而淤復積、今日所淤、必甚於去日、而今朝所費、無益於明朝、若使船大且多有所施其技乎、且懍乎其不可犯者、大河之性也、近因西北連年苦旱、來源不旺、遂乃狎而玩之、物極必反、設令因濟運而奪溜、北趨則　畿輔受其害、南趨則淮徐受其害、如民生何、如　國計何、伏願　朝廷師元人創行海運之成法、體　　　　宣宗成皇帝試辦海運之深心、以收近日輪船自然之利、並念時局孔棘、萬不容作無益害有益、實事求是、以濟艱難、臣自知蠡測管窺、無當萬一、第既奉　　旨飭令核實籌議、愚慮所及、萬不敢強不知為知、以自欺於　　君父之前也、_
預籌河運摺|胡家玉|HCJSWXB_RAO_1881|卷四十八戶政二十三漕運下|再京倉儲備全賴南漕。近因河運不通改征折色。此一時權宜之計。非萬年久遠之圖也。江蘇?撫李鴻章。現將松太等屬漕米。照舊辦理海運。計杭城克復。湘省亦可踵而行之。第海運未可全恃。河運不容久廢。臣愚以為江西湖廣等省。去海甚遠。似仍以辦理河運為宜。論者謂漕船毀棄無存。安能起運。據臣愚見。將來收復金陵後。東南數省。逐漸肅清。江湖水師。皆可裁撤。所有大小戰船。約計不下四五千號。臣擬擇其大者。如紅單拖罟等頭號師船。及各將領座船。分撥江廣等省。以資漕運。不足則暫僱民船以濟之。其小者如長龍三板之類。盡行提泊清江浦閘內。作為剝船運米。到浦剝入小船裝載。由臣所謂新開橫河銜尾。北上徑達津通。船小則喫水不深。載輕則挽行尤速。嚴催趲運。一年可剝兩次。於京倉甚有裨益。至如舵工水手。擬即以水勇充補。酌給口糧。俾免流而為匪。於籌辦漕運之中。隱寓安揮勇丁之法。仍令江廣等省。月提釐金若干兩。為新造漕船之費。但令每年添造一二百號。不十年而漕運可復舊額矣。_
江省新漕仍難改徵本色摺同治二年八月二十日|沈葆楨|HCJSWXB_RAO_1881|卷四十六戶政二十一漕運上|奏為熟籌江省新漕、仍難改徵本色、恭摺馳陳、仰祈　聖鑒事、竊臣接准戶部咨議覆倉場侍郎麒慶等、奏請飭令各省、將額運米石、趕緊運京、並御史丁壽昌奏籌備京倉各摺、議令本年開徵新漕酌定成數、改徵本色、體察情形、先期奏明辦理、又准咨稱現在九洑洲業經克復、奏令將本年新漕、如何酌徵本色、以及起運事宜妥速奏辦各等因、查江省漕糧、礙難借運輪船、及採辦米石運京、諸多窒礙情形、經臣先後奏明、奉　皆允准在案、茲准前因、自應竭力通籌、何敢拘泥前奏、藉詞推諉、伏念漕糧為　天庾正供、原應徵收本色、惟是行之日久、百弊叢生道光年間、浮收者或二三石以上、勒折者或至七八兩之多、非盡飽州縣私橐也、數千里餽糧、經一人必有一人之費、需一物必有一物之費、踵事逐增、遂積重難返、有非禁令所能止者、自上兌後、以至京倉、節節取之旗丁、旗丁不得不取之州縣、州縣乃以旗丁所索、並上兌以前一切需費、責之于民、當時物力之豐、民情之厚、迥非今日可比、然鬧漕之案、已層見疊出矣、咸豐三年後、運道中梗、變價充餉、較兌軍年分輕減已多、自是兵燹連年農民失業、花戶不堪差擾、以抗納為常規、官吏求免處分、以報災為長策、始而官民交困、繼而官民相、窮則變、變則通、湖北因有折徵之議、江省踵而行之、固緣民氣未蘇、不得不因時制宜、姑就力之所及而利導之也、今歲春夏暘雨偶愆、災不甚重、而各屬米價驟貴至四五兩有奇、饒廣以東、並無米可購、著連年之兵燹耗之、水旱耗之、蘇皖浙軍營之採辦、輪船之販運又耗之、無力者朝不謀夕、有力者稍能蓄積、既慮資賊、又苦題捐、雖素稱產米之區、絕無蓋藏、有事則立匱、日來秋稻已穫、米價尚三兩上下、按漕徵米、浮於原折之數已多、焉能令其再完運費乎、海運雖較省於河運、據署九江道蔡錦青稟稱、海船水腳、每石約銀一兩、江省地非濱海、其由內河出江、由江達海、由天津入京、並製備口袋、下河過船、入倉、挑腳、官吏、夫役、飯食等費、必一二倍不止、限以成例、官無可賠、准其實銷、費無從出、且各縣倉?、悉燬於賊、修復尤難、未能隨兌隨收、輸將必增苦累、分徵本折、膠葛滋多、滑吏奸胥、藉以上下其手、此臣與各司道再四商酌、總緣瘡痍未起、遽難規復舊、章誠恐無益京倉、轉慮貽誤京餉、合無仰懇　天[恩](思)、俯准將本年分新漕仍徵折色、源源委解、以備餉需、理合會同協辦大學士兩江督臣曾國藩恭摺、由驛五百里馳奏、伏乞　聖鑒、謹奏、__　_
籌畫漕務摺|林則徐|HCJSWXB_RAO_1881|卷四十六戶政二十一漕運上|為遵　　旨體察漕務情形通盤籌畫恭摺覆　奏仰祈　　聖鑒事、竊臣承准軍機大臣字寄、七月初四日奉　　上諭、前據金應麟奏請將漕運事宜量為變通、已有旨交兩江總督、江蘇巡撫等、妥議具奏矣、著陳鑾裕謙、即將原奏內、所指各節、體察情形、通盤籌畫、仍俟林則徐到任後、再行會商、務臻妥善、據實具奏、將此諭令知之、欽此、臣因奉差在粵、未見金應麟原奏、請俟江蘇省、將原奏咨到、即當體察籌議、先於八月內附片奏　　聞在案、嗣准署江蘇巡撫布政使、臣裕謙、鈔錄金應麟原奏、移咨到粵、臣細閱奏內所陳查辦六條、處分一條、皆辦漕切要之事、自應大加整頓、力挽積疲、而其附片採訪見聞、亦不得已而求變通之法、惟是漕務勢成積重、如醫家之治久病、見證易而用藥難、蓋他端政事、祇求官與民兩相安而已、獨漕務則糧戶輸之州縣、州縣兌之旗丁、而旗丁領運於南、解交於北、則又有沿途閘壩、與通倉經紀、操其短長、故弊常相因、而事難獨善、即論病根所起、南北亦各執一詞、以北言南、則謂州縣浮收、以致旗丁勒索、以致到處誅求、而以南言北又謂旗丁既被誅求、安得不勒索、而州縣既被勒索、安得不浮收、每以反脣相稽、鮮能設身處地、於是官與民競、丁與官競、即官與官亦各隨其職掌、以顧考成、而無不相競、而凡刁生劣監、訟棍包戶、奸胥蠹役、頭伍尖丁、走差謀委之徒、亦皆乘機挾制、以衣食寢處於漕、本圖私也而害公矣、本爭利也而交病矣、原奏謂近年州縣臨漕規避挾制、上司莫可誰何、此亦難免之事、蓋寬之固不啻教猱升木、即嚴之亦不過掩耳盜鈴、各處類然、而蘇松為尤甚、蘇松之漕果治、則他處當無不治、臣前在蘇省雖歷五次冬漕、祗求無誤正供、實不敢言無弊、茲奉　　諭旨飭議、謹憶往時所歷情形、與原奏互相參酌、分擬四條、或正本清源、或補偏救弊、或為補救外之補救、或為本源中之本源、近則先計一時、遠則勉圖經久、不揆固陋、謹逐條另繕清摺、恭呈　　御覽、伏候　　聖裁、惟差次未帶案卷、竊恐記憶舛訛、如蒙　　聖明採擇、可否　　發下署兩江總督臣陳鑾署江蘇?撫臣裕謙覈對案據、並將本屆冬漕有無堪以照辦之處、?酌具奏、請　　旨定奪、是否有當、謹繕覆　奏、伏乞　　皇上聖鑒訓示、謹　奏、__謹將籌漕務四條、繕具清摺、恭呈　　御覽、　一議正本清源、必使自南至北、皆無例外苛求、然後可以杜州縣之浮收、絕旗丁之勒索、要不能專禁一處、故其事極難、然果法在必行、則亦不敢因難而阻也、臣竊擬一?便之法、曰縣督幫收、緣州縣一經開倉、則逐日用度、不勝枚舉、不獨幫費繁重已也、與其進倉出倉、時日耽延、耗費無算、何如合收兌為一事、就糧船為倉?、查每年重運過後、本次總有減歇、及屆造之船、先令依限修造、一經開漕、先以此船收米、回空到後、速催修、接續貯收、完一船即取一船關結、先開離次、州縣於岸上撘?篷廠、令花戶斛米交船丁、與民相授受、而官監之務、使平斛響攩、顆粒不得浮加、其米色之高低、胥由州縣持平、不任旗丁欺壓、?在官既無霑染、則理直氣壯、即禁止令行、不但旗丁無刁難、即索規包抗之徒、皆可執法從事、而小民胥免浮折、徵收可決公平矣、惟就中窒礙者有三、一則舂篩白糧、採買糯米、一切夫工折耗口袋麻繩、向由州縣津貼、一則逃亡絕戶、廢地老荒、向由州縣墊補、一則票冊紙張、夫役飯食、蓬廠薪燭、向由州縣措辦、一收新漕、皆無從挹注、但能責州縣以潔己、不能責州縣以解囊、即幫費不花一錢、而虧漕?運之患自若、?重船不能不脛而走、又人所共知者乎、不得已仍依成法而變通之、溯查丁代民勞之始、每石原有耗米六斗六升、辦運極為充裕、嗣將耗米劃出四斗、起運歸公、其餘二斗六升、折徵銀一錢三分、由糧道批解倉場衙門、以充支放公用、故有二六輕齎之名、而丁不與焉、又有篩颺耗米一款、每石給二升七合有零、專以貼丁嗣、則奏准米歸通倉、其貼丁之?、由縣折銀支給、復有漕贈一?、正耗二米、每石贈銀一錢、改兌之米、每石贈銀五分、原由糧戶津貼旗丁故謂之贈、迨後此款內每石劃出二十七文分給北壩、名曰箇兒錢、又於雍正七年前大學士、尹繼善奏准革除江蘇漕弊、每米一石津貼銀六分、半歸旗丁、半歸州縣、近聞此次專歸丁收、凡此皆貼漕之大略、或載全書、或見部案、班班可考、今果力辦清漕、似須統核倉場經紀以及旗丁州縣、每處應得漕務款項、實有若干、其用度萬不可少者若干、徹底查明、通盤籌畫、凡有可以取資之?、各支各用、彼此不許侵剋、其實在無從設措者、即不得不參酌成法、仍著糧戶貼銀、?完米既顆粒無浮、則糧戶受益不少、而縣幫辦公掣肘之處、糧戶亦無不周知、從前中外條陳、每有八折收漕之議、事多流弊、自不可行、若仿尹繼善奏准章程、參考歷來成案、比較現在情形、則每石酌貼銀三四錢、似亦不詭於正、可否責令各府州、細加察看、由司道議詳督撫分別　奏明、予以限制、將大小戶一律徵收、比之目下完漕、定可減輕過半、如縣幫再有婪索、糧戶再有抗延、以及後手之尖丁白規之生監、惟有儘法痛辦而已、__雖然、疲幫運船、不得不裁汰也、查江淮興武二幫、因無屯田、疲名久著、然尚有造賣貼息、其最不堪者、如太倉後幫、滁蘇幫、太河二三幫、債積巨萬、船壞八九、不調劑不能出運、即調劑亦無完膚、且孤寡廢疾之流、皆其債主、沿河攔索以累百計、故津貼到手即罄、而開行數里即停、索債者認船不認人、謂之黑帳、惟船去然後債去、雖定例各幫額船不許缺少、然負重灑帶、雇募買補、與夫加一免雇、亦例內所許通融者、與其強留之而各幫效尤、何如酌減之而米歸灑帶、抑或減疲幫之額、以添殷幫之船、似宜責成糧道體察辦理、勿以原額拘之、庶可悉歸完善矣、雖然閘壩關纜、不得不酌減也、查重運挽過清江浦、向稱三閘五壩、每船關纜夫錢、不過十餘千、至二十餘千為止、嗣因清江一閘、亦難挽放、而臨黃各壩、復有加添、道光二年前漕臣李鴻賓所定木榜、則稱四閘九壩、近年復加至十四壩、每處關纜、皆以頭二三進為差、年增一年、每船渡黃需錢百餘千、至百數十千不等、固由水勢湍急、而夫頭之乘危勒索、委員之暗地分肥、薄人於險、實為可惡、欲除其弊、先須大減委員、?一二實心者專其責成、以每日所放船數分勤惰、以所放之有無失事核功過、其壩座設法減少、關纜夫錢、悉定其數、刊榜曉諭、此外沿途各閘、亦皆照行、如有訛詐、立置於法、似可以杜其弊、雖然、候補衛弁、不得不甄別也、捐納衛官、分發到淮、圖差使者、無非圖規費耳、從前自南至北、漕委不過二十餘人、迨道光七年、奏定重運、不得過四十員、回空不得過二十八員、至十六年又有不得過八十員之奏、總由候補人眾、難令空閒、然與其調劑而累丁、何如酌?而汰冗、或量其膂力、改補營職、或按其捐數、量改佐雜、似亦可以疏通矣、雖然、通倉使費、不得不核實也、查通倉經紀以為生、凡米之好醜、斛之嬴縮、俱不難隨手改移、故費足則秕裨亦珠璣、費不足、則釜鐘當升合、不獨旗丁惟命是聽、即各省糧道、恐亦莫可如何、惟賴本管官為之裁制而已、查糧船有帶北存公一?、本係從幫費內劃出、以為壩費、聞近年存公?銀、每不敷用、以致壩債愈多、則累丁之故可想、似宜准令各幫旗丁、於抵通交米後、將經紀有無勒索、稟知該管糧道、即由道彙取丁結、逕揭部科一次、如有指出贓?、准予查辦、按實者寘之重典、或可互相鈐制、至賦出於田理、宜清丈頃畝、以除　　飛灑之弊、丁起於屯、理宜稽核衛地、以裕貼造贍運之資、此亦本源之所應治、而不能期諸旦夕、似當從容以理之者也、__一議補偏救弊、漕務已成積重、若一時不能驟改、亦須補救有方、金應麟原奏所陳本已詳悉、臣所議、有於原奏中融會者、有於原奏外推詳者、在縣在幫、各有六事、一則核舊章以去太甚也、查蘇松糧戶向分大小而收數因有短長、大戶愈占便宜、則小戶愈受苛刻、彼此相較、有數十等之差、於是小戶效尤、亦詭寄於大戶、而辦漕愈難矣、今雖未能遽令畫一、斷不可過於偏枯、該管府州、耳目切近、應令確查所屬州縣、歷年收兌舊章、援以為準、不及者曲在民、太過者曲在官、隨地隨時、持平核辦、至近年祠堂公產、假託者多、即義產息出、亦竊善舉之名、以遂短漕之計、應令散歸各戶、照眾徵完、以杜影射、有挾制者罪之、總以去其已甚為主、一則治經造以除弊匿也、查近歲完糧、不但徵新、且多帶舊、其中分年分限、各屆完數不同、民間要見由單、始可照數完納、而闔縣糧戶多者數十萬、少亦十數萬、一切完帶之數、?碎畸零、官吏難以周知、不得不假手於里甲莊差、統名謂之經造、而若輩居為奇貨、不以實徵戶冊與官、不以易知由單與民、私折暗包、以完作欠、迨至兌漕緊急、硬將短數交官、而加貼之多、早經肥己、遲?把持、莫此為甚、應令州縣於開漕之先、速將由單散給、並將給單日期出示通諭各糧戶、如五日內單未到手、許控經造、若單到手而不完納、另差查催、倘已由經造折收、匿不稟官者、一經發覺、立辦重罪、一則清訟米以杜抗延也、查收漕之事、固少持平、而告訐之人、總非善類、無糧而上控、則索規可知、有糧而上控、則躲避可知、控案固須審明、正供豈容藉抗、應將上控之糧戶、由赴訴衙門、押令到倉、交完本名下米石、始行准理、一則稽丁胥以憑懲蠹也、查漕書記書倉差斗級以及管倉管?家人、皆不能不用、若輩莠多良少、非魚肉百姓即侵盜本官、飛串灑米、搬戶掛籌等弊、難以枚舉、甚且結尖丁而分肥、浮蹤莫捉、應先責令州縣將此等的實姓名、年貫住址、並其家屬親丁、詳列冊內、送該管府州覆查、一有弊端、立即提究、如查造不實、提拏不到、惟該州縣是問、至總運廳差、亦須栽減、並永禁生倉、以免句結滋弊、一則嚴截串以杜豫虧也、州縣闒茸之員、間有漕前先截板串、或挪解下忙錢糧、或墊辦修倉鋪底、其串或給書差、或付錢鋪、無非明虧暗損、挖肉補瘡、至臨漕而無所措手矣、更有不肖之員、暫時署事、將值交卸、趕將善區美戶、截串先徵、此為營私?公之尤、必須重辦、一則消漕尾以實庫貯也、江蘇漕額之大有一縣、而可抵湖南北一省者、漕船催開緊急、斷不能守待闔縣疲戶一律全完、故州縣墊漕、萬不能已、所謂漕尾是也、惟其恃有現存未徵之串、得交後任接徵、而後任又以新屆錢漕為亟、未遑兼顧、一輾轉間、舊串流交、久之幾成廢紙、應責令州縣按年分月帶徵二成、徵不足者著賠、則雖往復乘除、總無五年以外之漕尾、而庫?庶免虛懸、至有一種取巧州縣、將短縮太甚之大戶、故意不徵、?作漕尾移交者、察出特參、與大戶一同懲辦、庶可示儆、此在縣之六事也、__其在幫者亦有六事、一則復冬兌以符儹限也、查漕船例應冬兌冬開、嗣因節節為難、不能悉符舊制、近年疊奉　　諭旨、統限四月初十以前、全數儹至清江渡黃北上、定須懍遵　　欽限、不得刻逾、但冬間若不多兌、春間必不能早開、而旗丁慣以米色為詞、停兌議費、且其意欲令米石在縣倉發熱、過後始行上船、故兌愈疲而費愈重、漕亦愈遲、嗣後冬間須儘縣中所收之米、全行兌幫、不得任丁刁掯、庶來春祗須找兌、差可速漕矣、一則按兌米以給津貼也、幫費即不能遽裁、而頻歲疊加、何以為繼、惟當欽遵嘉慶二十二年九月所奉　　諭旨、統以米石多寡、按水次舊章酌給津貼、作為一定限制、如再格外需索、即當治罪、而給付之法總惟兌一石之米、給一石之費、如兌多給少、不依州縣、給多兌少、不依旗丁、有逐日兌單為憑、自足以昭公允、至於未兌以前、責在州縣、既兌以後責在旗丁、歷奉　　諭旨嚴明、定須敬謹遵守、若兌竣之後、勒掯通關、及空船先開、隨後趕米、皆旗丁誤漕大弊、必須重治其罪、一則別虛船以昭核實也、查加一免雇、及輪減存次之船、並不受兌出運、而仍給與行月苫、蓋已屬格外從優、豈得復爭津貼、應查照從前奏案、此項虛船、不准混索幫費、致全幫延緩開行、如違即當嚴辦、一則實行月以防正虧也、查旗丁行月米糧皆計口授食之需、升合不容短少、乃近聞縣幫串合折乾、每船有折米數十石、及百餘石不等、獨不思沿途食米不足、致虧正糧、誰執其咎、嗣後水次如有此弊、縣幫一體治罪、一則懲水手以節身工也、糧船水手有額雇在船者、有遊幫短縴者、總之皆兇狠之徒、或師傅盤踞老堂、或頭船勒薦夥黨、偶遇風水阻滯、即藉端勒加身工、甚至毆丁折艙、大為幫累、近年疊經嚴辦、略見歛戢、嗣後如有勒加身工之水手、即於所在地方儘法懲創、不稍姑息、毋使旗丁被累、方免?公、一則定輪開以齊跨兌也、蘇松等屬、向有調幫章程、原使酌劑均平、而船數米數不能恰合、故一縣之米、有兼兌數幫者、一幫之船、又有跨兌數縣者、與其按縣全開、不如按幫為便、應飭糧道排定日期、每縣先輪一幫開行、週而復始、其跨兌者合輪數縣、遂齊一幫、以免參差、似亦可以速漕利運、此在幫之六事也、__一議補外之補救、查原奏片稱兌費斷不能減、南糧恐不能來、有謂宜於糧船、大修時將船改小、以一分二、即免撥費閘費、有謂宜於准上建?貯米、即令小船運京、有謂宜令蘇松常鎮、杭嘉湖等府、逐年試辦海運、仍將兌費提存藩庫、此三者、皆不得已而求變通之法也、臣查中途建倉、以利轉盤、與古之洛口倉相仿、本係成法、但核計一?貯米、約五六百石、大者亦止千石、以南漕四百萬石計之、每?貯一千石、即須?座四千、就令減半轉運二千、?亦不可少、經費殊覺浩繁、且淮上逼近河湖、亦恐難以擇地、若糧船以一分二、過閘既覺輕靈、遇淺又免盤剝、誠利運?丁之善策、然查南漕起運之船、約有四千隻、其中本已區分大小、江廣之船最大、浙次之、蘇又次之、緣江廣重運、直下長江、小船難禁風浪、若江浙之船改小、而江廣不改、則閘河磨淺起剝、仍費周章、且即江浙之船所載、正漕照例只四百石、此外則為加載負重、而又有例准攜帶土宜、自不能強小船以受大船之載、若因改船而船數驟加一倍、是欲去累而(而)累轉增矣、且大修較之、折造例限尚隔三年、領項亦少三分之一、當大修而令其折造、丁必藉口抗延、尚有未?大修者、尤不能一律勒改、是一幫之船、有大有小、既難稽核、而剝費亦所省無幾、是以臣未敢輕議更張也、竊謂三者之中惟海運曾經辦過、尚有成案可循、若按候放洋、得乘南風北駛、春夏二季中、一船必可兩運、如以涉險為慮、則沙船往來關東、每歲以數千計、水線風信、皆所精熟、祗令裝載六七分、已合鬆艙之數、則風暴無虞也、如慮米石出洋、易滋影射、查南北洋面沙船鳥船各有所宜、本難越駛、倘恐萑苻竊發、自應護以舟師、且每歲沙船所運關東豆石雜種不知凡幾、奚獨於載米而疑之、海運若行、或以官運、或以商運或運正供額漕、或運採買米石、尚當細酌情形、另行從長計議、惟原奏有將兌費提存藩庫、以實庫項之議、查道光六年辦理海運、雇募沙船、每石給價七錢、若兌費另提、則雇資安出、且既明提兌費、又奚能禁止浮收、如謂輪年提費補虧正、恐一年提存、難補節年虧缺、若提者自提、虧者自虧、於事仍恐無濟、大抵海運尚屬可行、而所以行之者不同、設或規費漸增、亦與河運奚擇、惟現在河運、甚形棘手、未卜日後如何、而海道直捷易通、亦不敢不豫?地步、如蒙　　飭令議行、容臣到兩江之任、再與江蘇撫臣及司道等、詳細籌商、會同具　　奏、請　旨定奪、理合聲明、__一議本源中之本源、臣愚竊維　國家建都在北、轉粟自南、京倉一石之儲、常糜數石之費、奉行既久、轉輪固自不窮、而經　國遠猷、務為萬年至計、竊願更有進也、恭查雍正三年、　　命怡賢親王總理畿輔水利營田、不數年墾成六千餘頃、厥後功雖未竟、而當時效有明徵、至今論者慨想遺、稱道勿絕、近畿水田之利、自宋臣何承矩、元臣托克托郭守敬虞集、明臣徐貞邱濬袁黃汪應蛟左光斗董應舉輩、歷歷議行、皆有成績、　國朝諸臣章疏文牒、指陳直隸墾田利益者、如李光地陸隴其朱軾徐越湯世昌胡寶瑔柴潮生藍鼎元、皆詳乎其言之、以臣所見、南方地畝狹於北方、而一畝之田、中熟之歲、收穀約有五石、則為米二石五斗矣、蘇松等屬、正耗漕糧、年約一百五十萬石、果使原墾之六千餘頃、修而不廢、其數即足以當之、又嘗統計南漕四百萬石之米、如有二萬頃田、即敷所出、倘恐歲功不齊、再得一倍之田、亦必無虞短絀、而直隸天津河間永平遵化四府州、可作水田之地、聞頗有餘、或居窪下而淪為沮洳、或納海河而延為葦蕩、若行溝洫之法、似皆可作上腴、臣考宋臣郟亶郟喬之議、謂治水先治田、自是確論、直隸地方若俟眾水全治而後營田、則無成田之日、前於道光三年、舉而復輟、職是之故、如仿雍正年間成法、先於官場試行、興工之初、自須酌給工本、若墾有功效、則花息年增一年、譬如成田千頃、即得米二十餘萬石、或先酌改南漕十萬石、折徵銀兩解京、而疲幫九運之船便可停造十隻、此後年收北米若干、[概](慨)令覈其一半之數、折徵南漕、以為歸還原墾工本、及續墾佃力之費、行之十年、而蘇松常鎮太杭嘉湖八府州之漕、皆得取給於畿輔、如能多多益善、則南漕折徵歲可數百萬兩、而糧船既不須起運、凡漕務中例給銀米、所省當亦稱是、且河工經費、因此更可大為撙節、上以裕　國、下以便民、皆成效之可卜者、至漕船由漸而減、不慮驟散水手之難、而漕弊不禁自除、絕無調劑旗丁之苦、　朝廷萬年至計、似在於此、可否　　飭下廷臣及直隸總督、籌議酌辦之處、伏候　　聖裁、_
陳漕務章程辦有成效疏六月十六日|胡林翼|HCJSWXB_RAO_1881|卷四十六戶政二十一漕運上|竊臣於上年十月十四日、將湖北漕務、積弊已久、亟應革除冗費、酌改漕章、以紓民力、而裕國賦、具摺密陳、奉　　硃批、所奏實屬剴切、汝能不顧情面、袪百年之積弊、甚為可嘉、俟辦有端倪、再行具奏、欽此、嗣於十二月初六日、復將減漕大概情形、附片密陳、奉　　硃批、知道了、欽此、跪讀之下、仰見　　皇上除弊惠民之至意、欽惕莫名、竊查湖北省、有漕州縣、凡三十有三、額徵北漕正耗米十六萬三千石有奇、南糧正耗米十三萬八千石有奇、百餘年來、弊病叢積、其源由於冗費太多、日益增長、其流遂至浮收難禁、習為固然、於是小民之脂膏、盡中飽於官吏、浮收不足、捏災請緩、私徵(穴匕)徵、諸弊繼起、加以奸胥猾役、朋比為奸、包戶刁民、把持耗蠹、各州縣以相沿日久、惟事因循、各道府又畏難苟安、轉相揜護、遂至閻閭以輸納為苦、賦稅以延抗成風、一旦欲廓清埽除、實有積重難返之勢、然臣竊思楚北頻年兵燹、民氣凋殘、若更任其抗弊、不加整頓、必成上下交困之形、用是夙夜圖維、反覆熟計、不得不於甚難措手之中、力求釐剔之法、因與藩司馬秀儒、臬司羅遵殿署糧道張曜孫、署武昌府知府道員嚴樹森、漢陽府知府如山、悉心籌議、並委署糧道署武昌府漢陽府分歷有漕各府州縣、將向來徵收漕南細數、及出入實帳、查核開呈、盡刪冗費、以清其源、明定折價、以清其流、取中飽之資、歸之上下、通飭州縣咸使遵行、刊刻示諭、宣布民間、使家喻戶曉、庶幾去其太甚、權其可行、節民財以?元氣、復正額而益公儲、似於　國帑民生、兩有所裨、謹將現擬章程、為我　　皇上縷晰臚陳之、__一漕糧宜定價改折也、查湖北有漕州縣額征漕南、米數多者二萬餘石、少者千餘石數百石、向來漕南合徵分解、本色折色、參錯兼收、其徵本色也、每石或加五六斗、七八斗、或至加倍、最多有加至三石餘者、斗級倉夫、多方播弄、或多取樣米、或淋尖踢斛、或拋散溷淆、百弊叢生、備極詭詐、其收折色也、因民間錢多銀少、向俱收錢、每石折錢或六七千、或八九千、或十數千、最多竟有折至二十餘千者、此外又有由單串票號錢差費等項名目、或數百文或千餘文不等、需索多端、雖經各任撫臣嚴行申禁、終無以破其伎倆、臣查咸豐二年、因漕船停運、部文令變價解部、每石折銀一兩三錢、今征收本色、既積弊甚深、又值停運之時、與其令州縣照舊徵收、再行變價、於民無益、弊竇更多、不若一律改收折色、較易查察、惟沿襲多年、已成積重之勢、各州縣情形、亦今昔不同、必欲復一正一耗之舊、絲毫不容多取、則州縣之廉謹者、必至誤公、其不肖者、又將藉口苦累、另設取巧之法、殊非經久之道、因飭署糧道等、親歷各州縣查明、歷?徵收實數、傳集紳耆、令其公議核減、旋據各紳耆?呈核減數目前來、臣復細加體察、核其向日浮收之數、及地方之肥瘠、產米之多寡、米價錢價之低昂高下、以明定折價之等差、●●●數適中者、準之為數、尚多者、更痛減之、其大較有●●●●●●千五百而止、向日浮收過多者、減數不厭其●●●●●●●●減數亦從而少、如江夏縣向收每石折錢八千至十三千文、今減為六千五百文、武昌縣向收每石折錢五千四百文、今減為四千四百文、咸甯縣向收每石折錢七千六百文、嘉魚縣向收每石折錢十五千文、今皆減為五千五百文、蒲圻縣向收每石折錢五千八百六十文、今減為五千文、崇陽縣向收每石折錢六千文、通城縣向收每石折錢六千文、今皆減為四千文、興國州向收每石折錢六千四百文、今減為四千一百文、大冶縣向收每石折錢十四千文、今減為五千文、通山縣向收每石折錢五千文、今減為四千八百文漢陽縣向收每石折錢八千文、今減為五千文、漢川縣向收每石折錢九千文、今減為四千二百文、黃陂縣向收每石折錢十千文、今減為五千八百文、孝感縣向收每石折錢十二千文、今減為五千八百文、沔陽州向收每石折錢十二千文、今減為四千文、黃岡縣向收每石折錢九千六百文、黃梅縣向收每石折錢六千八百文、蘄州向收每石折錢七千九百六十文、羅田縣向收每石折錢九千六百文、蘄水縣向收每石折錢九千六百文、廣濟縣向收每石折錢七千文、今皆減為四千五百文、潛江縣向收每石折錢七千五百文、天門縣向收每石折錢九千六百文、今皆減為五千文、安陸縣向收每石折錢九千文、今減為五千六百文、雲夢縣向收每石折錢九千七百文、今減為五千八百文、應城縣向收每石折錢九千文、今減為五千八百文、隨州向收每石折錢十二千文、今減為六千五百文、應山縣向收每石折錢九千文、今減為六千五百文、江陵縣向收每石折錢十六千文、公安縣向收每[石](召)折錢七千五百文、石首縣向收每石折錢十千文、監利縣向收每石折錢二十餘千文、為通省漕弊之最、今並減為五千文、松滋縣向收每石折錢七千五百文、今減為四千五百文、荊門直隸州向收每石折錢七千五百文、今減為四千八百文、其水?耗米、一併在內、所有由單串票、樣米差費等類、概行革除、嚴飭州縣遵照改定錢數徵收、不准於此外多收分文、並曉諭花戶、將改定章程、於各鄉泐石、以期共見共聞、垂之久遠、永杜書役朦混愚弄之弊、至此次減定之數、除遵例價報解外、仍留有餘、為他年運解地步、而南糧亦備折放餘銀、以資緩急、悉令隨同正?、報解存庫、__一北漕解數酌定節省兌費、宜暫提充餉也、查州縣征收北漕、向係兌交幫丁運京、近年停止運兌、所收北漕應遵照部定一兩三錢之數、解交糧道、庫報撥計共運解正耗銀、二十一萬四千二百餘兩、又查州縣交兌北漕、幫丁因例?不敷、向有津貼、名為兌費、多寡不等、現值暫停河運此款、若概行刪除、將來復行兌運、幫丁無此津貼、不敷轉運、若至其時、再議增加、民情恐形扞格、是以此款未便刪除、亦未可仍供州縣中飽、應暫行提充軍餉、飭各州縣隨同正耗等銀、批解道庫、共計提銀六萬八千餘兩、一南糧折解折放餘銀、宜節省歸公也、查州縣徵收南糧解供旂綠、各營兵米、旂營向解荊州府倉、轉放綠營、則徑解本營、因旂營兵米有本色、有折色、故各州縣本折兼解、而荊倉於收本色者、既索格外雜費、其解析色者、又每石折至二兩二三錢二兩六七錢之多、綠營運解亦多煩費、此皆州縣藉口浮收之一端、今既刪除浮費、改定折價、則旂營綠營、均應盡支折色、自毋庸由荊倉轉放、亦未宜令州縣徑解各營、致滋需索、應解歸道庫、由糧道具報?撫、委員咨解荊州將軍衙門支放、綠營即由各營赴道具領、旂營例定二百六十日支本色、一百日支折色、每石折銀七錢、現因旗營、積欠未清、生計艱窘、於二百六十日本色改為折色者、於例價七錢外、每石酌加二錢、合銀九錢、一百日折色、仍折銀七錢、綠營仍照例定折銀七錢、又旂綠各營兵米、有因災緩缺額不敷者、向由藩庫籌?撥補、近年藩庫?項支絀、不能不就?籌備、因飭各州縣、於南糧折價、每石以一兩五錢批解、共應解南糧正耗銀二十萬六千五百餘兩、惟滿營官兵名目時有增減、綠營兵丁亦有空曠、每年約支滿綠各營兵米銀十一二萬餘兩、除支發外、尚餘銀八九萬餘兩、儲為藩庫、撥補不敷之用、一漕南水?宜節省歸公也、查漕南水?向係支發修倉鋪墊?背水陸?價及各漕書飯食之用、多由州縣開銷、今改徵折色、除漕書飯食之外、概從節省、所有漕南水?、俱隨同正耗解歸道庫報撥、計可節省銀四萬餘兩、又道庫額徵隨漕淺船軍民、安家幫津等?、現漕船停運、毋庸盡數支銷、計可節存銀十二萬兩、暫濟糧臺兵餉、__一州縣冗費宜全行裁革也、州縣徵收漕南、冗費甚多、自糧道以至丞倅尹尉等官、俱有漕規、大或千數百兩、少亦百數十兩、司道府廳各書吏、均有房費年規等項名目、或數百兩或數十兩、州縣書差、亦需辛工飯食紙張等項、州縣浮收之羡、大半耗於此中、而藉口貼累、其浮收益不可限制、衙蠹包戶、遂得因而乘之、以肆其把持挾制之奸、今嚴禁浮收、必先盡除冗費、所有向來糧道、及各道府丞倅尹尉、司道府上下衙門、一切陋規雜費、概行裁革盡淨、不留分毫、計合荊倉綠營各浮費、共刪除銀約二十餘萬兩、嚴行禁止與受同科、各州縣除批解正耗水?等?之外、不准妄費一文、則折價雖痛加刪減、尚可稍有所餘、足敷辦公之用、不至藉口賠累、別開貪黷之門、斷不准其如從前之十倍百倍、漫無底止、臣酌定章程後、復委廉明之知府丞倅各員、分往嚴查密訪、如有不遵新章、仍前浮勒者、即當隨時嚴參、以肅漕政、一紆民力以利徵收、復全額而裕漕賦也、近年楚北迭遭寇盜、其被擾地方既久未開徵、其未擾之區、亦因收數大重、民力艱難、觀望遲延、不能按年徵解、計三四年中、徵解漕額、不及十之三四、今大加刪減、民間所省甚多、輸將甚易、又各州縣因徵收不能踴躍、規避奏銷處分、遂至捏災請緩、今徵收既易、又核實徵緩之數、州縣無從捏冒、亦不能以瘡痍未復為詞、揜其催科之不力、所有各州縣漕南、現飭遵照新章一律全完、毋許稍有蒂欠、以充軍餉、如將來軍務完竣、而運河猶未修復、各幫船隻俱遭毀壞、一時亦難修造、擬即遵照部定每石折銀一兩三錢解部、若北倉需用漕米、即由臣將此項折收銀兩、照數採買米石、委員雇備民船、運交江蘇上海海運局、並歸海運運京、亦斷不至缺誤、以上各條、計為民間減省錢一百四十餘萬千、為　國帑實銀四十二萬餘兩、又節省提存銀三十一萬餘兩、臣自七年三月、與司道首府等、共興此議、六月中始行查辨、至九月下旬、乃酌定章程、通飭各屬遵行、竊以為利　國利民、窮變通久之道、或當如此行之十年、百姓既足、庫藏可充、國計民生、均有裨益、現在各屬俱已奉行、民情極為懽悅、完納俱形踴躍、漕糧除緩徵外、均已全完、南糧向須延至一二年、始能徵完、今已完至九分、為數十年來所未有、惟奸胥猾役包戶刁生不利此舉者、或潛生謗議、或造作謠言、現亦尚能斂?、如敢有抗違阻撓情事、臣自當執法繩之、務期積弊永除、不敢因仍舊習、拘泥成規、有負我　　皇上愛民裕賦之至意、所有臣痛除漕務中飽積弊、酌定章程、辦有成效緣由、理合專摺具奏、_
革除漕務積弊並減定漕章密疏十月十四日|胡林翼|HCJSWXB_RAO_1881|卷四十六戶政二十一漕運上|竊惟湖北通省、有漕州縣、凡三十有三、額征北漕正耗米十五萬石有奇、南米十三萬七千石有奇、北漕由丁船兌運京倉南米由州縣解交荊州滿營及各標綠營、咸豐三年、因湖廣漕船停運部文、令變價解部、每石折銀一兩三錢、各州縣仍照舊徵收、時因省城失陷、未及辦理、臣自咸豐五年三月、蒙　　恩擢署湖北?撫、即訪聞各州縣徵收漕糧、多所浮勒、大為民病、每思有以變易之、適以軍事方殷無暇及此、上年武漢克復楚境、漸次肅清、今歲雨暘時若、年成頗稱[豐](豊)稔、漕糧可望開征、若不於此設法清釐、舉積弊而一更張之、　國計民生、將何補救、惟是楚北漕弊浮收之重、實由於冗費之多、使非先察積弊之由、是猶止沸者不去其薪、墾田者懼圖其蔓也、臣請為　皇上密陳之、查湖北各州縣額徵米數、多者二萬餘石、少者二千餘石、或數百石、北漕南米、合征分解、其徵收米石者、謂之本色、以錢折米者、謂之折色、其征收折色多寡不同、有本色多於折色者、有折色多於本色者、有本色折色各半者、有全收折色者、其徵收折色、每石折收錢或五六千、或七八千、或十二三千、或十五六千、竟有多至十八九千者、其徵收本色、每石浮收米或五六斗、或七八斗、或加倍收、竟有多至三石零者、此外又有耗米水?等項、分?另收、又有由單券票樣米號錢等名、多端需索、民力幾何、其能堪此、而州縣則有所藉口也、向來漕運道通時、不無津貼、方能挽運入都、而丁船藉此需索兌費、為數甚鉅者、固無論已、即現在停運免兌、幫費可省、而糧道有漕規、本管道府有漕規、丞倅尹尉各官俱有漕規、院署有房費、司署有房費、糧道署及本管道府署書吏、各有房費、此冗費之在上者也、又有刁紳劣監、包攬完納、其零取於小戶者重、其整交於官倉者微、民謂之曰蝗蟲、更有挾州縣浮勒之短、分州縣浮勒之肥、一有不遂、相率告漕、甚或聚眾哄倉、名雖為民請命、實則為己求財也、官謂之蝗蟲費、種種蠹弊、盈千累百、無不於州縣取之、其派撥南米者撥定後、由州縣自運交荊州府衙門、或交本色、或交折色、其交本色者、正米耗米之外、尚需雜費銀兩甚多、其交折色者、每米一石、或二兩或三兩不等、要之費未交足、米故遲收、此冗費之在南米者也、夫州縣既多冗費、勢不能不向糧戶浮收、州縣既有浮收、勢不能不受刁民挾制、於是大戶折色之價日減、小民折色之價日增、土棍豪衿、多方抗欠、猾胥蠹役從中欺侵、各州縣雖勒折浮收、閒有所得、半皆耗於上下冗費之中、而　國家維正之供往往徵不足數、則相率捏報災歉、藉緩徵為騰挪、而漕政因之益壞、百餘年來、日甚一日、東南數省積弊相同、而湖北則幾有不可挽回之勢矣、湖北現當兵燹之餘、若聽有漕州縣、仍照前此之每石十餘千收取、必至民困難甦、有負我　　皇上軫?凋殘、愛養民生之至意、臣自九月初旬、由九江旋省、日與省中司道、武漢二府、晝夜籌商、立意減漕、以甦民困、竊謂欲禁浮收、當先革冗費、現已遴委道府大員、馳詣各州縣、體察情形、破除情面、分別刪減、嚴立限制、明立章程、榜之通衢、俾窮鄉僻隅一律周知、貪吏猾胥無從欺隱、取中飽之資、以分益乎上下、務期積弊盡除、民力藉以稍紓、而　國賦得歸實濟、易云、窮則變、變則通、通則久、此其時也、然積重難返、弊已百年、利之所在、人人得而爭之、一旦發其痼疾、窮其利藪、取而還之於民、歸之於公、將必有疑之怪之、且從而謗毀之者、臣愚以為苟利於國、苟利於民、即孰殺之歌在所不恤、臣膺封圻重寄、錢漕係臣職守、漕弊一日未清、臣職一日未盡、除俟辦有端倪、再行另摺陳明、謹先將湖北漕務積弊、亟當清釐情形、縷晰密陳、伏乞　　皇上訓示遵行、謹　奏、_
書張武昌救荒事|楊士達|HCJSWXB_RAO_1881|卷四十四戶政十九荒政四|道光戊申。楚北洚水為災。武昌外江內湖災尤酷。知縣張君惻然傷之。諄勸富人輸資出粟。賑饑民十四萬。其明年災益甚。富人力不繼。乃請賑。先事屏胥隸。訪公正紳耆。以禮致之。偕往村莊。按戶稽核其能自食者除之。奔走鄉村八十日而周錄狀白上官得請。遂分設廠於城鄉。依市價以銀易錢。人給錢二百八十。小口得其半。男女異日。病者給以藥。復大書戶口姓名錢數榜於衢。使共睹聞。以杜侵漁剋扣。殫慮勞形。與民同戚。計賑十六萬三千人。終事帖然。俾　帑不虛縻。惠皆下逮者。張君力也。其接壤災區。帶淹而例不許報災者。出私錢捐給之。所領帑太守核減二千。饑民賑票已給。不可中止。復貸錢補給之。其賑金輾轉支領。平色俱絀。亦出私錢彌其虧。事竣。張君賠累且萬金。是役也。廠分人散。故疫癘不生。男女辨?。故蹂踐無慮。親勘災區。故老弱靡遺。佐以紳耆。故耳目難欺。刪其游惰。故冒濫可免。一舉而數善備焉。至多出私錢。補公帑之不足。尤人情所難。雖自瘠其身。而仁于物者固已溥矣。我　國家紀綱整肅。庶政盡歸核實。于荒政獨寬。故救荒之善。度越前代。近日立法。美意寖失。上則司農告匱。下則紳富凋殘。有司奉行。惟務節省。敷衍畢事而已。是故匿災之與冒賑。浮濫之與遺漏。等罪也。今則州縣多出於匿災。大吏但防其浮濫。災黎所以重困也。故事水旱皆先勘災區。由道府覆勘核轉。乃給賑。楚北則不然。戶口之數。戶長造冊呈送。州縣則據所報任意刪之。務從其少。一切經費出其中。或適如所用。或竟有盈餘。而有無遺漏不計也。何者應賑何者不應賑。不問也。至有隄工之州縣。則皆移賑歸工。略將老弱婦女。散發餘銀。盡為築隄之用。而隄工所役。仍非本邑災民。古之以工代賑者。所以佐賑之不足。今則奪其賑而歸工。隄工州縣。流亡獨多。安得勞心撫字。皆如張君哉。張君名曜孫。居官多可紀。皆不書。特書其救荒之善。而附著楚北賑災之弊。愛民良有司。苟不幸偶遇偏災。可因余言有所折衷焉。__　_
勸成都省城內商民積穀示|王廷植|HCJSWXB_RAO_1881|卷四十戶政十五倉儲下|為勸諭積儲。以備不虞事。照得國以民為本。民以食為天。川省被賊擾害。業已四年。現在髮匪又竄川疆。城守亟宜預籌。昔神農之教曰。有石城十仞。湯池百步。帶甲百萬。而無粟不能守也。省城為根本重地。人?稠密。城內外竟無糧行。惟恃肩挑米販進城。各舖戶隨時買食。竟無旬日之藏。偶遇城門有警。難免束手無策。現奉__總督部堂。札飭本署道清查舊存倉穀。並以本署道前在川東任內辦理積穀。甚為妥善。省城可以倣照辦理。本署道竊查明周臺公積穀之法。係查照家業貲本。分別上中下戶。積穀若干。即在本家收儲。報官查驗。其米仍係各家私物。官不得取用半粒。謂之官督私藏。一遇有警。城門關閉。即可自食。並准其照常價出糶。立法誠為至善。現經會商　藩台暨首府兩縣。並委員局紳等倣照辦理。已將章程另行刊刻頒示。為此示諭闔城商民人等知悉此。係民間自積自藏自食自用。儲之於家。并非輸之於官。須人人樂從。家家願辦。藏之多者可以獲厚利。存之少者可以活家口。務必遵照章程認真舉辦。毋負地方官為民謀食之意。是為至要。切切。特示。__　　章程開示於後__一辦理積儲。即歸福建館團練局官紳。分派各街首人經理。毋庸另行設局。以節縻費。__一城華兩縣倉穀及去年發銀採買之穀。原為有警時。守城兵勇團民。計口分食。其餘商民俱令自行置備。因恐彼時無米可買。所以此時勸令商民。自行積儲。__一此次積儲。專備警急之用。如賊匪逼近。米?不能進城。方准食用。俟軍務告竣。地方一律肅清。撤局時。或食或賣。悉聽自便。__一各衙門食口最繁。如遇有警時。盡在城中購買。則民食不免缺乏。此次積儲。應由各衙門先為之倡。__一此次積儲。惟以舖戶為大宗。向來囤積居奇。本干例禁。原恐奸商射利。民間食貴。此次積儲。不在例禁之列。凡舖商本金多者分十成之一二。販買積石。倘遇兵荒有警。米價必昂。聽其照昂價出賣。若兵不足。官向買用。必須照時價。先給銀兩。不得短欠分文。米多時存。米少時食。米賤時買。米貴時賣。雖是官督。實則商民自為買賣。至於儲穀多者。須置備畾子多架。以便臨時應用。__一積穀積米應聽民便。惟穀則便於存儲。而食賣不便。米則便於食賣。而存儲不便。此次積儲。不如俱用粗米。凡過畾而不碓之米。無事之時。有力之家。多不喫食。若至警急時。則粗米亦成珠顆矣。平時存之。可以經久。臨時食之。可以經飽。是一舉兩便也。__一富商大舖及坐擁重資者。或積數十石積數百石。另為開單勸諭。酌定數目。註冊存查。__一計口積米。每一市石斗。可作兩人二月之食。大戶積二十石。可食四十人。次戶積十石。食二十人。中戶積五石。可食十人。其小戶以及窮民不能自食者。聽其自便。__一積米數石。至二十石以內者。為數尚少。務須積存粗米。__一積米在二十石以外。存放本家本舖者。或積米在二十石以內。如願合街?放存公倉者。准其加倍積穀。__一各省會館地方。俱極寬廠。應責成公建倉?多所。本省紳商穀米。即可彙總存儲。即公同雇人看管。如存在本舖本家者亦聽其便。__一城內各廟宇菴觀寺院。地方寬廠。均可囤積米石。應由本街商民公舉首人。自向看守之人借租。毋令多索錢文。__一每街聯合各戶穀米共儲公倉。如大街戶多即分段儲倉。悉聽其便。__一舖戶住戶穀米。或存在本家。或存在會館。或存在廟宇公所。俱須於票內註明。應派本街紳首。照票查驗。不與各衙門書差相干。__一附城並無寨堡。鄉間戶。多有搬運穀米進城者。應分別積米若干石。食米若干石。其所積之米如不能久儲。隨時食用。必須隨時補足。__一每人每日約食鹽三錢。計一百日需鹽三觔。應議成華兩縣鹽商。儲鹽十萬觔。不過需銀二三千兩。臨警時。按照時價接濟守城兵勇團民之食。至於各舖各戶。須先自行買備。應每人儲鹽二觔。家有十人。儲鹽二十觔。家有二十人。儲鹽四十觔。照此遞推。免至臨時缺食。__一油蜡甚關係要。應議城內各當舖。每家儲菜油桐油一萬觔。白蜡一千觔。不過約銀六七百兩。臨警時准其增價發賣。__一煤炭柴草。各戶各舖宜多買備。以免臨警缺乏。__一以上積米積穀積油蜡積鹽煤。俱限於五六月內。勸定數目註冊。於七八月內買運進城。__一周臺公積法。有坐以數目。限以時日。嚴以稽查三條。此次各舖各戶積儲或自認數目。或勸添數目。俱依限註簿。依限買備。由各街紳首照簿查驗。如城門有警候官出示。方准食用。倘有積不照數。遲不如限。用不稟官。查出照所欠之數。罰入義倉。以充守城團民。並鰥寡孤獨之人食用。仍勒限催補完數。__　以上章程二十條。如有不便於商民之處。仍可到局會商。變通辦理。萬勿因循自誤為要。現奉　督憲面諭。飭令城內安設碓房。所有穀囤米販。俱令搬移進城。則民食更為充裕。應即迅速舉辦。切切。再諭。__　_
擬籌積貯書嘉慶三年代人作|管同|HCJSWXB_RAO_1881|卷四十戶政十五倉儲下|臣聞京師者。天下之大本。積貯者國家之大務。今海內飛芻輓粟。歲至京師。意京倉所積穀。多備數十年。少亦宜支數歲。而以臣所聞。不過僅支一歲而止。臣甚駭之。記曰。國無六年之畜曰不足。無三年之畜曰急。以　國家之全盛。積貯止此。設不幸東南有水旱。漕不克繼。或淮徐兗濟之間。有大盜如王倫者阻於途。俾不得達。或畿輔倉卒有事。用穀倍常時。三者有一焉。雖有卜桑。不知計所從出矣。且夫一州一縣之大。倉庫空虛。則事至而無以辦。?於煌煌　帝都。　宗廟乘輿之所在者乎。以　國家之威。　皇上之仁聖。曩所云三患。固萬萬不當有。然而思患豫防。勢之所及也。患既至而後為之所。勢之所不及也。此臣之所以大憂也。臣竊惟　國家富強。本踰前代。當乾隆中歲。京倉之粟。陳陳相因。以數計之。?可支二十餘歲。乾隆之去今。時既未遠。加以數十年內。未闕一州。未損一縣。未加一官。未增一卒。何以曩者備二十歲而有餘。今則僅支一年而不足。論者皆謂邇年以來。苗賊迭起。水旱間作。　　高宗皇帝屢施豁免之恩。　皇上數沛停徵之惠。坐是積貯虧缺不能復舊。臣以為是固然矣。而抑猶未盡。伏查京倉所放米曰官俸。曰兵糧。二者去通漕不過十分之六。其一養工匠。歲賜之粟。名曰匠米。匠米在當時。去京食百分之一。今則人數百倍於前。而米去京倉十分之一矣。其一　國家定鼎宗臣封親王者六。曰豫睿禮鄭肅莊。封郡王者二。曰順承克勤。　世宗皇帝之弟。封親王者一。曰怡賢。此九王者。皆世襲罔替。七親王之世子。世封親王。其他子則封鎮國將軍。二郡王之世子。世封郡王。其他子亦封鎮國將軍。凡鎮國將軍之子。封輔國將軍。輔國將軍之子。封奉國將軍。奉國將軍之子。封奉恩將軍。凡俸親王萬斛。郡王五千。公一千。以次降合而名曰恩米。夫九王之初封。其子孫不過數人。後則愈衍愈眾。至於今枝繁葉盛。?其人已數倍於前矣。而　國家封爵賜米。必一一如其人數。是以　國初恩米。去京倉不過百分之一。今則不啻十之三四矣。以通漕十分。官俸兵糧去其六。匠米去其一。恩米去其三四。是故一歲之漕。僅敷一歲之用。漕一不足。則必抽舊積。舊者日絀。而新者無贏。然則京倉之粟。日減日虛。二十年而大變於前者。無足怪也。__夫　國家之大。所賴以辦事者官。所賴以捍患者兵。官俸兵糧。勢不可減。而我　朝於滿兵。盡人而養之。自乾隆時論者已憂焉。無善計耳。至於工匠。則事不同矣。經曰既廩稱事。又曰考其弓弩以上下其食。然則古之工匠。食稱其事。初無虛養之時。今之匠役。無事而食者?過眾。為今日計。莫若裁汰散遣。僅留其魁若干人。俟有興造。然後及時召募。計其工而賜之食。如此則下無游食之民。上無虛縻之賜。而所謂匠米者。可以復減如前矣。九王之子孫。爵祿豐厚。此自　國家追念前勳。恩德至渥。然臣聞之親親有殺。尊賢有等。以人臣之嗣世。同　皇昆弟　皇子之封。其酬勳已至極。而其他子孫。又人人食王公之祿。則待之毋乃過優乎。　國家祚億萬年。諸王子孫日眾。海內物力。必有不給之時。人臣與國同休戚。　主上匱乏。而私室豐盈。諸王之靈。抑恐未安於地下也。為今日計。爵則仍之。祿則減之。彼其人果才賢。自可為國當官。別受在官之俸。而愚不肖者。不得濫叻厚賜。如此則宗室皆知奮勵。而所謂恩米者。可以復減如前矣。夫匠米恩米。復減如前。則京倉所積。歲已有餘。以數計之。?三年則可餘一年之食。九年則可餘三年之食。然則不出十年。而京倉之積貯已多矣。論者或謂匠米可減也。減恩米。恐非　聖世所宜行。臣請有以折之。昔周之初。大封同姓。而武王昆弟五叔乃無官。矧其子孫。豈容不辨別賢否。而概以王公之祿予之。宋相王安石。議減宗室恩例。宗室伺其出。?譁馬首。安石厲聲。斥曰。祖宗親盡則祧。何?賢輩諸人。遂無辭而退。至哉言乎。不可以人廢也。臣愚以為此事也行有五利焉。京師積貯有餘。一利也。匠民散於民間。畿輔穀賤。二利也。諸王子孫不驕惰。三利也。積穀有餘。則徑可停運一二年。而用其閒以大治河工。四利也。旗丁但予坐糧。則所云幫費者省。而州縣之虧空可彌矣。五利也。變一事而興五利。補救之謀。無加於此。若夫興水利。議屯田。裁減滿兵糧額。事體重大。非旦夕所可行。臣今未敢議焉。_
積穀章程|魁聯|HCJSWXB_RAO_1881|卷四十戶政十五倉儲下|一按畝攤捐。　十畝之家。每畝出穀一升。以次遞增。二十畝二升。三十畝三升。至百畝每畝一斗而止。其田逾百畝者。每畝一斗以上不為限制。聽其樂輸。__一照例議敘。　田多則捐穀亦多。亦有不按田數。慨然多捐者總以捐至二百石。則照例詳請議?品級職銜。捐穀愈多。議?加優。既以利濟鄉里。又邀　朝廷褒寵。尚何顧惜不為。__一慎擇首事領管。　每都所捐之穀。分作二十起。擇公正殷實首事二十人。分領分管。一年一換。稟請官給印簿。載明所領穀數。憑眾車颺淨盡。斗量多少實數。每年冬月。約日憑眾算量移交。不得戀充。初捐時寄貯私倉。三年後將息穀變價。擇地起倉。一切出納不准書差干預。__一嚴定收放程規。　每年夏至前後。分三期發借。每石二分收息。借者照?戶牌冊所載家口需穀若干。邀?里殷戶的保。親書借券。秋分前後。三期用原斗。量還歸倉。不得以私賬抵賴。其違者保人賠還。否則鳴官追究。__一預限積穀定數。　積穀太多。難於收管。且易起侵蝕之弊。今通計一都上中下貧戶。大歉之年。約需穀若干。俟積滿其數後。每歲算明。除留存此數。仍舊收放。將所賸餘變價。置本都義學義塚。及造橋修路。視所當為之舉。憑眾估算動用。另行起息。歸下年估用。但不得以作僧道寺觀。一遇荒歉。將所貯本穀按上中下貧戶。照牌冊所載家口。或?行賬貸。或酌量賑?。所存無幾。下年仍照前次按畝攤捐。如法積貯收放。__一推廣各項公積。　查所屬氏族有祭田墓田。都甲有文昌會有團總田。又有燈會醮會茶亭田。其類不一。皆屬義舉。然其動用或亦不無過費。今特勸諭其各節省妥為掌管。遇荒歲一族所貯。可濟族中之貧。一團所貯可濟團內之貧。此與前項積穀可並行不悖。又足以濟其所不及者。尚願推廣行之。總在得人得法耳。_
籌鄉社倉米議|劉汝璆|HCJSWXB_RAO_1881|卷四十戶政十五倉儲下|昔人問湯文正潼關之政如何。曰社倉保甲鄉約而已。沈端恪公錄其語入所箸勵志錄中。然社倉別無良法。儀封張清恪公撫吳。有社倉之奏。　　　聖祖以為此雖良法。而為之甚難。須善其後。毋託空言。清恪覆奏亦以為但求得人。有治人。無治法。夫社倉為朱子之善政。必須得賢以理。則知古來仁政存乎其人。乾隆嘉慶間。疆吏關心民瘼者。亦屢上章言之。　廷議亦每以民食為詢。然辦理不得其人。則墨吏苛派猾胥擾民。欲以利民。反為民害。故欲行社倉之法。必須官民相輔。以時稽其出納。庶流弊可免。而利賴無窮。則不為青苗之擾累。而為周官之良法。乾嘉以前人民富足。每遇荒歉。以所存民捐之餘。存之於鄉。所在多有積蓄。庚申以後焚掠一空。官儲蕩然無存。民間何有?藏。查亂後舉辦社倉。惟以長沙為最善。而安慶之倉。亦因曾文正公駐師日久。故能行實政。二處產米雖多。然督率無人。亦將視為具文。官倉尚為虛設。況民倉乎。故社倉之法。莫如計田分派民辦。而以官董之。必須明定章程。不得因公借用。寬以時日加以獎勸。樂輸之家。小者給以匾額。大者請以官階。俾富者知安貧所以保富。命脈所繫。有備無患。孔子論政必先足食。誠有以也。_
重建長沙府倉記光緒元年|涂宗瀛|HCJSWXB_RAO_1881|卷四十戶政十五倉儲下|賈生有言。積貯者。天下之大命也。權輕重而歛散之。其法始於齊管仲魏李悝。管仲之意兼為富國。李悝之意。專主濟民。蓋以農人服田力穡之嬴餘制之。使不以甚貴甚賤為患。乃仁者之用心。然漢五鳳中髣之為常平倉。而劉般已言其弊。豈不以法待於人。人待於時乎。　國家子惠元元。各府州縣治皆有常平倉。其在鄉者則稱之社倉。又有預備儲備等倉以為之輔。劭農恤民可謂至矣。而歷久不能無虛耗之弊。即或儲緡錢以相當。亦管子所謂以幣藏之者。然歉歲無以應糶。弊亦與虛耗等。余奉　命旬宣楚南每念民食之重。嘗檄令各屬。請所存價易穀實儲。而省會長沙府倉。顧久廢弗復。且失其基址。長沙善化二縣之穀。寄貯漕倉者存不及半。屋多朽壞。乃慨然曰。廢興之故。豈非時哉。自軍興以來。饟食(車)之需借資倉廥。而交替轉輾。以虛數上其籍而已。其倉與穀之全廢者。興復尤絀於力。比歲軍務告蕆。頻書有季。修廢舉墜。為吾民計長久而圖匱於豐者時哉。勿可失已。同治十有三年。甲戌之秋。迺率僚屬嚴府倉之舊址而復之。鳩工庀材。落成於光緒紀元乙亥秋九月。?屋堂宇皆備。約可儲穀六萬石。而二邑之倉。欹者正之。圯者易之。缺者增之。亦同時竣工。繚以墻垣。皆砌今?。既周既固。則移沅州軍穀益以采購。共增穀五萬六千餘石。舊存者四萬餘石。合之共十萬餘石。其義倉之不領於官者。又四萬餘石。於是省垣之內可積儲穀二十萬石有奇。庶略得有備無患之意。顧郡縣事繁冗。不能不假手胥役。久之且又有弊。因略髣朱子用鄉人。劉晏用士人法而變通之。於佐貳及需次人中。擇謹愨者。專筦其事。而以二鄉人襄之。司中則歲考其成。規模亦分鹿備矣。雖然權輕重時歛散分鹿行之有利而無弊。亦存乎其人耳。昔朱子建安社倉得常平穀六百石。以經始數年。乃三千石。因請以是行於司倉。其後真文忠帥長沙亦髣行之。然則視民事如家事。以實心行實政。亦何有在鄉在官之異耶。惟願後之人勤省而力擴之。穀貴則減價而糶以利貧民。穀賤則增價而糴以利農。以常平之成法。參朱子社倉之意。積之愈多。行之愈遠。其利益豈有涯哉。是則余之所厚望也。_
飭屬勸辦積穀備荒札|惲世臨|HCJSWXB_RAO_1881|卷四十戶政十五倉儲下|為通飭事、照得湖南為宜稻之鄉穀米素稱饒裕、近因鄰近各省及各路軍營、紛紛販運、米價長落無常、貧民每多受累、良由家鮮蓋藏、事無遠慮、不預籌於平日、遂致告歉於臨時、舊今兩年、前車可為鑒、古者三年耕必有一年之食、九年耕必有三年之食、雖有旱潦、民無菜色、蓋積其有餘、故能防其不足也、現屆?穀將登、亟應捐積義穀、以備不虞、凡有業之家、毋惜微資、共成盛舉、非祇濟人之急、亦即保甲之謀、合行出示、並列章程曉諭、為此示仰各屬軍民人等知悉、務各按照條?、就地方情形、趕緊合力公捐、共成善舉、眾擎易集、圖匱於豐、異日之所裨實大、本部院為吾民計長久、慎無虛應故事、徒託空言、其各懍遵、毋違、特示、__一各州縣都團區里名目不同、大扺以甲為斷、一甲之內、周圍不過十餘里、其中田畝雖多少不同、均應按照租數、據實查明、每租穀一石捐穀二升或三升、不得徇隱、如有山多田少、煙戶稠密之處、應各就地方情形、酌量增加、總期一甲之穀、足備一甲之用、無論官紳公私莊業一律捐收、__一所用捐積穀應擇甲內公地或最為殷實之家、建立義倉、憑眾收存、其倉祇期結實、不可過費、__一各甲寄莊田業田主、隔居窵遠、即著佃戶照算扣留、送交經管歸倉、不得違抗、__一各縣地方向有社穀一項、準其歸並積穀收存、無容另立社長、其有侵吞不繳者、準甲內公正紳耆?官、從嚴追繳、以歸畫一__一各處神廟、向有公田、多係迎神演戲之用、凡遇荒年、視此嗷嗷、神靈亦必不安、此次捐穀、應於廟內公田、每石捐穀一斗、以示區別、其餘各項公田。仍照每石二三升之例、__一經管積穀、應舉甲內殷實老成二三人輪流分管、認真收放、或三年一換、五年一換、一經公舉、毋得有所推諉、__一收捐積穀、歸倉之後、由經管造立清冊、憑眾核算、?報地方官立案、遇有輪換經管之年、憑眾照算核交、亦?官立案、如有侵蝕、准甲內公正神耆、?官嚴追究辦、至於胥吏人等、不得下鄉需索、以免擾累__一收放積穀、應先知會通甲、示期憑眾收放、以免疑議、__一當穀賤之年、出陳易新、以小暑為期、佃種之家、憑眾書立字據借領穀石。限定秋分、每石加失耗二三升、挑送歸倉、其并未佃種與無業者不與、若遇荒歉、或減價平糶、或借或賑、隨時辦理、仍於豐年捐還、__一此次捐穀原為各州縣備荒起見、其地方情形不同、有與前開各條、必須因地制宜、變通辦理者、亦聽其便、__除出示曉諭並行各州縣遵照外、合行札飭、為此札仰該　即便轉飭遵照、刻日傳集、各都公正紳耆、剴切勸導、務在必成、仍飭將各都某甲捐穀若干、務於本年十一月內、造冊送縣?院、以備查考、總期核實存積、不準以紙上空文、敷衍塞責、儻不實力奉行、定將該州縣從嚴參處、切切、_
一切經音義寫本序|莫友芝|HCJSWXB_RAO_1881|卷四學術四廣論|漢志小學十家。附孝經者又三家。爾雅小爾雅古今字今存爾雅。小爾雅。急就篇。或以方言當十三篇之別字。尚未然也。隋志小學一百八部。唐志小學六十九家一百三部。失姓名二十三家。存者三家。外方言郭璞爾雅。方言注。釋名廣雅。說文玉篇。十之一耳。釋元應在唐貞觀末。援據?籍。為釋家一切經音義。以該洽稱。今按所引小學家自見存十部外。有舍人孫尖李巡某氏爾雅注郭璞音義圖倉頡篇。倉頡訓詁。倉頡解詁三倉。三倉解詁。古文官書。古文奇字。郭訓古文奇字。字指。通俗文。勸學篇。小學篇。埤倉廣倉字林字?字詁字苑字統字書雜字難字文字集?纂文說文音隱聲類韻集韻?凡三十四種。又引劉瓛易鄭康成王肅范?尚書韓詩服虔左傳。劉昌宗周禮。音孔馬鄭論語石經等。又數十種。今並亡逸。可謂藝海?航。學山林藪者矣。乾隆以前。淹在彼教。不過梵典視之。　四庫釋家。僅取　內府之儲。不?釋藏。故尚未與宏明法苑。箸錄　文淵。後此諸儒益盛小學。廣求唐以前書。為疏通證明。始借慧苑華嚴。大顯於世。自玉林子田二雲。若?懷祖諸家。徵引後重之。殆中允釋文崇賢選注等。太史公曰禮失而求諸野。不信然歟。道光庚子秋。假觀西來寺正統北藏本。癸卯夏。生者趣歸。乃命寫官迻錄。復假禹門寺萬歷南藏本。諸弟分枝一通。箋異文於旁。蓋北本疏於南本。南本異者。佳處十八九。北本異者。佳處十一二。又不過可推而知之。?衍字其大謬戾者。十四卷南十三相干條云。字從一從入。徐曰一者。守一也。入者干之也。十九卷南十八不革條云。廣韻。改也。熟曰韋。生曰革。元應初唐人。不應能見小徐繫傳雍熙廣韻南本相干條。則云一正也。到八為干。字意不革條。則云從三十。從囗囗。為國邑。國三十年而法更別。取別異之義也。囗音韋。並用說文舊訓。且草義與本書廿三南廿二變革條正同。無知妄改。可笑如此。又南本十二卷北十三一匱條云。論語未成一匱。苞咸曰。匱土籠也。匱亦匣也。北本匱並作蕢。末四字作亦簣。攷漢書禮樂志引孔子曰。未成一匱。師古曰。匱者織草為器。所以盛土也。王莽傳。成在一匱。師古又全引論語此章並作匱。亦云匱者。織草為器。所以盛土。後漢班固傳典引。並開?於一匱。注引論語雖覆一匱。又引注云盛土籠也。文選注引論語亦作匱。作簣者誤改本說文無簣字。古止通用匱蕢。元應引作匱。與兩漢選注並合。實論語最古本。匱匣則說文本訓並确然無誤。人見匱與今論語懸絕。遂改為蕢。使相近。又改匱亦匣也。為亦作簣。以合今本。不知唐以前人引經。與今異甚多。未可以臆易也。雖漢書何武。王嘉。師丹傳。以一蕢障江河。師古亦曰。蕢織草以盛土也。音匱蕢本可通。然占書無引論語作一蕢者。匱為長矣。南本第三卷北本析為二。故北本二十六卷南本二十五卷。乾嘉諸老。引證記卷悉是南本。益北本之不足據也。聞貴筑黔靈山。更有支丹?本。遠不能僣校。俟異日補之。九月七日莊完書。_
明說|艾暢|HCJSWXB_RAO_1881|卷四學術四廣論|齊目之明。有見數步數十步者焉。有見數百步數千步者焉。夫此見數百步數千步者。人以為遠於明者也。然使咫尺之際。物蔽於前。則欲爭明於數步數十步者不可得。而此見數步數十步。人之所謂邇於明者也。然能無蔽於前。本其所及數步數十步者。以遞遷而為之用。則寰宇之遼曠皆得而周察之。又何數百步數千步之足多哉。是知明不明不在目。在於目之蔽不蔽也。夫其蔽也。固不必有若屏者若垣者若城郭之閎林之密而山之峭者。一葉之翳。而其明即廢矣。人心之明。甚不可有蔽也亦然。而其易於蔽即較目為甚。吾好聲色。聲色為之蔽矣。吾好貨利。貨利為之蔽矣。好驕好勝。驕勝為之蔽矣。好讒諂面諛。讒諂面諛之人為之蔽矣。方寸之明。而蔽者萬端。日昏日塞。雖其事之得失。是非瞭然。目前亦熟視莫之省。即有從旁為之直指而切告者。方不自以為蒙。而反以責其誕。又?其勢之隔於至遠。幾之伏於未形。而能有察哉。蓋其明之奪於所蔽。直與無目等。更非有目而蔽者之可方也。吾撤其所為蔽之者。而明即反於其故。心則不然。外有蔽。則內有損。蔽愈厚。則損愈多。譬目之病翳膜者。壁堅於外。而睛即傷於中。縱有名醫能以妙刀抉而去之。其光之閃爍者終莫能遂。復且恐其根之旋即萌也。則不惟抉之而已。又不可無防護滋養之方。其方奈何。寡慾以端其情。格物以儲其理。廣詢博採以達其機。此固受蔽者之所宜急藥。而亦未受蔽者。所宜預藥也。否則。終於蔽終於瞽而已矣。目之瞽。即其行步不能無蹉跌損傷之患。?於心之瞽而有不禍其身者哉。_
病說|龍啟瑞|HCJSWXB_RAO_1881|卷四學術四廣論|客有患鬱湮之疾者。龍子過而問焉。見其兀然而坐。偃然而息。日飯三?。食之盡器。龍子曰子病乎。曰病矣。然則子何病。曰吾苦腹疾而事圊焉。醫者治之。三月而不效。吾憂之。不知所出。?吾業以治之。則疾益以劇。龍子喟然嘆曰。吾乃今知子之誠病也。夫子之所謂腹疾者。是特飲食寒熱之為患也。而豐而食焉。而華而色焉。乃其根柢。固莫之能?也。竣之而已。而遂廢而事。而日槁而形。熒而心。終日慱慱。若大難之將至者。是子之神先敝也。疾何與焉。夫萬物生於神。養於神。故神聚則強。神王則昌。神衰則病。神散則亡。是以啜糟之夫。臥之顛?之側而不墮者。其神全也。嫛婗之子。遇猛虎則折三尺之莛以驅之。虎猶不害。何則。心忘乎物。則物莫之能賊也。今子未甚病也。而日以病為憂。夫憂者實病之所從集也。子盍朝作而于于。夜暝而蘧蘧。無懷無思。以?子居。疾其庶有瘳乎。客曰善。將從子之言。三日試之。其病良已。_
與郭筠仙中丞論通志體例書|李元度|HCJSWXB_RAO_1881|卷四學術四廣論|某積歲從戎。學殖荒落。去秋當事招入志?。其時告養尚未得請。慮有阻格。須浼當道再陳。故未敢謝郤。又聞總其事者為閣下。某不過備寫官之列。側聆緒論。亦藉以牖茅塞。故姑蝨其間。實則無能為役也邇者議論多而成功少。同事半已謝去。方事無成局。又惡敢更立異同。顧愚者千慮。或有一得。私心見為未安。亦未敢嘿爾而息。前見同人所擬體例。實有不悅於心者。不敢附和。謹條舉而商搉之。夫志為官書。自有通行體例。書成當繕正本表呈　御覽。非私家著述比。亦非郡邑志之猶可別出機杼者比也。康熙中嘗頒河南通志於天下。為修書之式。雍正七年。　詔各直省纂輯通志。亦經部頒條例。今雖不可得見。__然各志具在。河南志具在。是即通行之格式也。至　盛京通志熱河志。則皆經　欽定。大清一統志。則奉　敕編撰。四庫書提要稱　盛京志發凡起例。一一皆稟　睿裁。然所分三十六門。統名為志。未聞別立名目也。熱河志分二十四門。一統志每行省立統部外。諸府及直隸州又各分二十一門。均未聞變易名目也。自嘉慶中謝蘊山修廣西通志。仿景定建康志圖表志傳例。為典一表四略十錄二傳八。實二百年來十八布政司中官書之創體。道光初阮文達重修廣東志。仍而效之。遂為耆奇好古者之濫觴。昨見子壽同年志例?談。擬全效其體。執事韙之。蒙竊惑焉。謹案　　列祖　　列宗實錄告成後。例修　聖訓。即以　實錄館為訓典館。典之義本自尚書。堯典舜典皆以稽古稱。其為史臣追記明矣。是訓典祇宜用之於　　列聖。而　今上之　詔旨。又不能不恭錄。統稱訓典。於義未安。轉不若各志之稱　詔諭者為合也。查廣西志。訓典中不載　　世祖定鼎建元詔。凡　　列聖遺詔　登極詔皆闕焉。廣東志效之。而獨於　　仁宗遺詔　　宣宗登極詔恭錄於篇。竟似有所擇者。然開宗第一義。即詳略不倫若此。其不可從一也。學校為政教之源。人才所自出。世道之升降繫焉。康海武功志併學校於建置中。此特為簡括計。且係邑乘。姑從略耳。然已有議之者通志效之。則可謂不知本矣。考州郡志之存者。以宋朱長文之吳郡圖經續記。周淙之乾道臨安志為最古。吳郡志為目二十有八。中立學校門。在州宅亭館祠廟之前。臨安志亦立學校門。繼城社廨舍之後。自宋仁宗慶歷四年始詔郡縣皆立學。朱氏書成於元豐七年。相去三十餘年。而其知重學校已若此。自後若常棠澉水志。袁桷延祐四明志。均詳學校。未聞併入廨舍亭堂寺廟及城邑祠祀中也。明包節陝西行都司志。置學校祀典於建置中。謂二者為建置大端提要。駁之曰。自郡縣山川人物外。無一不從建置起者。能全附之建置乎。其論正矣。　聖朝重道崇儒。典章大備。高出宋明萬萬。兩廣志乃列學校於建置略。凡典制禮儀樂舞。概付闕如。是可略也。執不可略。如謂事係公典通禮。會典有專書。無俟贅引。然則彼所謂經政略前事略者。何一不具有成書。而乃詳於彼而略於此乎。且既併學校於建置矣。而學制學田。苦於無可附麗。則又分見於經政略中。相距三四十卷之遙。不惟輕重失宜。亦且首尾懸隔。其不可從二也。古之地志載方域山川物產而已。元和郡縣志。頗涉古蹟。?用山海經例。太平寰宇記始及人物藝文。皆繇輿地推廣及之者也。夫有土地。然後有人民政事。法當以地理為本。今以表繼典。表目四。惟沿革屬地理。而職官選舉封建遽以類從。共為卷八十有奇。始及地圖。今又增道里表。則卷益繁重。提要有云。末大於本。輿圖反若附錄其間。誠如所譏矣。且使閱者繙書二三十冊尚未見地圖。於地志名義實不相應。其不可從三也。__周官六卿分職。後世六部因之。凡官署皆設六曹。賀氏經世文編。亦以此分類。鄧氏寶慶志創為六書。雖變舊例。而眉目實秩然不混。今其所謂經政略者。為類二十有一。合吏戶禮兵工之政。統出一門。端緒迷茫。不便檢閱。至戶口應與田賦連類。乃入輿地略中。附以希姓。尤覺不倫。明黃仲昭八閩通志。以戶口水利隸食貨門。提要譏其牽強不倫。創例未協。惜乎未及見兩廣志也。夫通志備官民稽考。宜雅俗共賞。凡通行體例。人所習也。今忽變更名目。使閱者茫然。及核所紀載。仍係公家言不通分併易置以表異。徒見為作聰明亂舊章耳。其不可從四也。方志古稱圖經。圖與表河南通志皆有之。自不可少。若夫錄也略也傳也。則皆與志同一義也。既曰志矣。而志中復有略有錄有傳。非疊床架屋乎。古志書以錄名者惟宋高似孫剡錄。其目有官治志山水志兵志學志。反以錄為經。而以志為緯。陳振孫書錄解題稱似孫為?職時。上韓[佗]冑生日詩九首。皆用錫字。寓九錫之意。清議擯之。知處州尤貪酷。其人不足道。其書更不足據也。以略名者。惟明謝肇淛之滇略。計分十門。曰版略、勝略、產略、俗略、績略、獻略、事略、文略、夷略、雜略。一義相承。未聞又闌入別體也。此外若明任慶雲撰商略。自謂本諸華嶠。提要駁之云。華嶠曰。略語出史通。亦史志之別名。非地志之名也。略之義例如此。則易志為傳。尤可不必矣。又考明雷禮真定志。為紀四志九傳十五。提要譏其與地志體例不合。隆慶永州志。為記一志七傳五。提要譏其雖宗漢書。郤非志體。胡松滁州志。提要亦譏其以志名冒史體。文雖?而義則乖。是地志之不宜襲史體也彰彰矣。提要為　欽定之書。?言淆亂衷諸　聖。兩廣志炫博矜奇。故與相背。其不可從五也。或謂謝阮號稱碩學鉅公。創例當有義法。然舍　欽頒之成式。　欽定之成書。而獨從一家之臆說。此豈遵道遵路之義。抑豈為下不倍之義乎。且十八布政司皆有志。兩廣僅居其二。廣西志在謝氏前者。有郝浴李紱金?。廣東志在阮氏前者。有黃佐劉秉權郝玉麟。皆循通例。是謝阮特兩志中偶一為之者耳。三人占則從二人之言。何必違眾用獨。舍坦途而履羊腸。若徒震其名。則各直省纂修通志之見於四庫目錄者。黃宮允之雋。沈光祿起元。查編修慎行。傅編修玉露。陸檢討奎勳。孫編修灝。顧司業棟。高杜檢討詔。儲庶常大文。皆鴻達魁壘之彥。未必遂後謝阮二君也。昔王文恪作姑蘇志。以楊儀部循吉好謠諑。不欲與之同局。書成。循吉摘姑蘇二字。未展卷即詆為不通。文恪大服。毛西河撰蕭山志刊誤。又作杭志三詰三誤辨。今之為儀部為西河者正不乏人。若循舊章而偶誤。猶可說也。變通例而召謗。誰其尸之。其不可從六也。凡此六端。即質之作者。亦不能強為辭。至山川關隘。反居輿地之外。官績著錄。另立遷謫一門。及阮氏謂　國初收粵及削平尚藩諸鉅事。已載　國史。此志不得書之。與廣西志同例。則子壽已紏其謬矣。顧猶欲用其例。殆僅見其目錄。未細察其書乎。竊謂作志以典核謹嚴。備掌故。扶植倫常。有益民風吏治為貴。不在體制之異也。前者南屏年丈。於大箸湘陰志。屢欲獻疑。某謂邑乘例不進呈。不妨自為一則。惟通志不可。執事見告亦如此云。迄今並未裁示體例。度未必竟以兩廣志為圭臬。某不勝私憂過計。慮或至一成不變。故不能已於言。竊見江南通志。用班史例。分為十志以綱統目。以簡御煩。視河南志小有出入。而例實完善。附錄別紙。略加變通。移職官選舉封建世爵諸表於後。以還地志面目。未知有當否。如必以為瞽說而置之。即亦不敢作伴食之懷慎矣。慮口述不能盡其辭。故以筆談。干瀆清嚴。伏增惶悚。_
讀書變化氣質說|方濬頤|HCJSWXB_RAO_1881|卷四學術四廣論|天下有不讀書而自然明理者。即有讀書而仍不明理者。愚夫愚婦。未嘗學問。顧其天性純厚。遇忠孝節義之事。奮然為之。而百折不回。則氣質本清也。大奸大惡擅過人才智。洞察今古。顧其天性澆薄。敢於干名犯義。越禮非分。而絕無顧忌。則氣質本濁也。將謂氣質難於變化。可以廢書不讀乎。是大不然。本清本濁者。一則稟乎天。而無所變化。一則限於天。而無能變化。而非所論於中材也。中材之人。可善可惡。可正可邪。可進可退。可成可敗。引而入諸聖賢之域。驅而納諸中正之途。會而歸諸名教綱常之地。舍讀書烏足以語此。彼不學無術者固無論已。讀書之道。豈唯是尋章摘句。?唔佔畢云爾哉。必將口誦心維。身體力行。論世知人。尚友千載。而後攷其得失。以為法戒。辨其是非。以作勸懲。斯吾之言動行止。偶有不合乎規矩。不中乎繩墨者。時時借鑒於古人。而皇然以興。廢然知返。言云開卷有益。不誠有益哉。師儒之教人也。以讀書為先。朝廷之用人也。亦以讀書為重。天下有不可變化之氣質。為不讀書者言之也。天下無不可變化之氣質。為讀書者言之也。縱不讀書亦有明理者。讀書亦有不明理者。此特就氣質之本清本濁者而言。而介乎清濁之間者。天下中材最多。斷不可諉諸氣質而半世蹉跎。一任坐荒歲月也。十年讀書。十年養氣。臻此境者。一代能有幾人。而苟令簿領餘閒時親典冊。又奚不足破塵俗之見。而發其忠君愛國固有之天良也耶。而惜乎氣質不化者之多也。由真能讀書者之少也。_
復郭雨三書|曾國藩|HCJSWXB_RAO_1881|卷百十一工政十七江蘇水利上|兩奉手示。闕爾不報。非至篤好。能無督責。寸心之私。固無日不依密侍從之旁。想亦荷曲原也。幼章方伯來。備述光儀謦欬。且言從事河間。講求宣房。上考成案。近覈全局。實能不囿於一時一隅之計。前賜函中。已略見一斑矣。頃者兵三堡之?。猝不及防。遘此閔凶。河帥原摺。以為河水經微湖一過。出而漸清。運道仍爾遄行無滯。弟思黃河初決。經微湖之渙滌。自當稍清。若灌湖既久。則湖波不足以資刷滌。恐全黃入運。運道不免終受其淤。且原摺稱黃水入微湖。而後挾運道而下。東趨駱馬湖。由六塘河入海。而於駱馬湖以下之運道若何。則未嘗分晰言之。但云必不誤回漕而已。弟思水不兩行。溜不兩盛。假使全黃大溜。盡注駱馬湖。則運河之小溜。亦恐將掣動而從其大者。自泇口以下。中河(中)以上。恐運道不免有斷流之患。?自微湖以至清口。運道五六百里。上游為黃溜所經。則虞其淤塞。下游為黃溜所不經。則虞其斷流。二者弟之私憂過計。望兄將目下形勢。詳悉示我。粵匪未靖。而河事愈棘。　天子蒿目焦慮。而書生束手無策。虛縻厚祿。以是悚愧不可名狀。前者老兄來書。以謂全河關鍵。在先修山盱之六埧。次濬清口之引河。此與弟夙昔鄙見。若合符契。自嘉慶年間。有減黃抬清之說。往往啟上游峰山祥符五端等閘灌入洪湖。於是乎全湖之底。北常高而南常窪。至前年啟放吳堡。而湖底之北邊愈高。惟北底苦高。故水小則運道有淤塞之患。惟南底苦窪。故風大則石隄有掣損之患。有識之士。多謂修六埧以洩全湖之異漲。挑引河并挖濬湖之北底。以疏引湖入運之路。復王營減埧以掣低黃河之面。此三者皆不可緩之工也。要使洪澤巨浸。仍復七分入黃。三分濟運之舊。然後可以少安。不然。以全淮而迂道下江。以漕艘而灌塘出黃。此皆逆天而任巧。所惡於智者。為其鑿也。淺見懸空。老兄躬?周勘。無惜隨時一一示我。_
搶護險要工程摺|楊昌濬|HCJSWXB_RAO_1881|卷百十一工政十七江蘇水利上|為汛水長發。工程險要。現在上緊搶護。以保隄岸而衛農田。恭摺仰祈　　聖鑒事。竊照江湖河上年底水較小。本年春夏之間。雖長不驟。迨五月下旬以後。上游來源極旺。竟有一日長至一丈以外者。又值一月以來大雨時行。晴霽甚少。流波助溜。異常浩翰。邳宿運河存水一丈八尺餘寸至二丈五尺不等。中運河存水三丈四尺餘寸。裏運河存水一丈五尺餘寸至四丈七尺不等。揚屬運河存水一丈四尺餘寸至一丈八尺不等。均與上年盛漲。大致相同。惟洪澤湖存水一丈三尺餘寸。較上年盛漲略小。然安徽壽淮水比上年長至二尺。水性最下。必將入洪湖以達高寶。[目](日)前雖小。未可深恃。現在上下數百里長隄。險工疊出。平水入水之埽。塌卸脫坡之隄。所在多有。揚屬地處下游。情形尤為吃重。臣督飭道廳上緊搶護。並率屬竭誠祈晴。一面飭啟上游劉老澗滾壩及下游歸江各壩。以資分洩。無如來源大旺。消不敵長。江潮亦大。容納無多。查高郵之車邏南關等屬。原為減漲要區。六月二十五日。高郵玉馬頭水勢長至一丈四尺二寸。已逾秋前。啟放定誌。河東之民。亦知川壅必潰。而願堅守。以顧目前。河西之民。又以受水在先。甚望早開。以通去路。臣體察情形。壩下秋禾遍野。成熟需時。自應得守且守。未便遽議啟放。幸揚屬東西隄工。已經督臣修高整。並飭兩淮運司孫翼謀。署常鎮道黃祖洛。署淮揚道徐文達。設局防汛。督率廳汛委員。遇險搶辦。堵竄水之間洞。守各壩之金門。卑矮者加以子堰。窨潮者隨即搶修。總期竭盡人力。以保秋成。刻下天已放晴數日。惟冀經旬不雨。水不驟增。庶可施工應手。壩座得以緩開。設或水長不已。風雨時作。則不惟東隄平漫堪虞。而河西田圩。所傷必多。亦為預籌兼顧。害取其輕。不敢拘泥因循。致貽巨患。除飭該道徐文達親駐工次。督率防守。並將嗣後情形。隨時奏報外。所有汛水長發。工程險要。現在搶護緣由。理合恭摺具陳。伏乞　　　皇太后　　皇上　　聖鑒訓示。__　_
查勘江漢隄工摺|林則徐|HCJSWXB_RAO_1881|卷百十七工政二十三各省水利四|奏為查視江漢隄工、適值襄河秋漲、督飭搶護、化險為平、並現在水勢已落緣由、恭摺奏祈　　聖鑒事、竊臣前因秋汛?期、水勢正在長發、當即親赴各屬、查工督防、業經附片奏　　聞在案、臣乘舟溯流而上、先抵漢川沔陽二州縣境內、即見汛水驟至、業已盈隄拍岸、洶湧異常、查覈各處報單、並量驗沔陽之仙桃鎮誌樁、七月初九初十十一此三日內、共長水二丈零一十、漢川北岸之姚兒垸隄長一千九百餘丈、香花垸隄長四千一百餘丈、均因被水激蕩、間?坍矬、經該縣趙德轍督率垸民、在於隄外排豎木樁、捆柴攔護、隄工加高、子堰隄內趕築裏幫、極力堵衛三晝夜、水漸退落、隄乃保全、其沔陽州之隄、北岸計七十五里、南岸計八十五里、險處不勝枚舉、而周家橫隄尤為衝要、幸柴土料物、皆已豫備充盈、足資搶護、又有西毛台垸一隄、形勢坐灣、風衝浪激、隄內忽有滲水、情形其危、居民挈其家具、紛紛遷避、該州李兆元與前代理州折錦元均駐該處、督率汛委各員、集夫搶築、臣適至隄上察看形勢、尚可不至決裂、當諭居民、不必驚悸、亦不可相率逃避、致惑人心、正當隨同地方官捧上束薪、盡力守護、即可保無失事、時有署沔陽州州判姚正道赤足立於水中、連夜收土、督夫塞漏、有隙即填、防汛之委員彭鳳池、亦於上下隄?、來?飛催、畚挶紛集、該隄發漏之處、遂得逐漸堵閉、並未過水、掣通堤內、垸田一望無際、皆免淪於巨浸之中、實為至幸、臣復由沔陽上至天門、潛江荊門、又上而至京山鍾祥、則皆在汛漲已過之後、隄身出水較高、民情極為安貼、所有各縣本?歲修暨捐修各工、除大汛以前完竣、　奏明先委道府驗收者、此次復經臣自行覆驗外、又據署潛江縣知縣甫經卸事之何渭珍稟呈近日續修工摺、查係於歲修之外、復經勸捐興辦、如方家灣戴家嶺卸甲埠白伏垸等處月隄、新豐垸皮家拐之上下壩座、及石盤頭暨各垸老隄、加高撐幫之工、臣皆親?錐驗、均係硪砌堅實、足資抵禦、此襄河一帶之情形也、至大江水勢、向以荊州府城外之楊林磯誌樁為準、自入七月以來、據報初三日長水四尺七寸、初五日長水二尺二寸、初九日長水四尺二寸、其在一日閒長至數尺之水、固不可謂不驟、所幸旋長旋落、宣洩較靈、較之連日泛漲不消者、即為有間、臣由荊門州水路至荊州府之萬城隄周歷履勘、本年秋汛水勢、自交白露後、連日大落、已比去年此刻小至一丈有零、各?官役兵夫、碁布星羅、防護亦皆周密、隨即由荊江順流而下、查看江陵公安石首監利所修土石各工、難易雖各不同、辦理均尚如式、現居秋分節令、水勢似已就平、但距霜降、尚有一月之期、防護斷不容稍懈、臣勘過之處、即責成印委各員、實力嚴防、不得始勤終怠、致滋貽?、擬再親歷嘉魚蒲圻咸甯一帶、將沿江隄?逐一履勘、即可回至武昌省城、除俟霜降?期、另行照例　奏報安瀾外、所有閱江漢隄工悉臻平穩緣由、理合恭摺具　奏、伏乞　　皇上聖鑒?再臣經過各屬、正在陸續收成稻穀雜糧、均屬豐稔、市價亦皆平減、堪以仰慰　　聖懷、合併附陳、謹　奏、_
樊城新隄記|賀熙齡|HCJSWXB_RAO_1881|卷百十七工政二十三各省水利四|樊城踞漢水北岸、控滇黔秦蜀豫數省之衝、舟車四達、商旅幅輳、屹然為楚北一巨鎮、而其地與襄陽相掎角、二城對峙、漢水中東、性濁且疾、唐鄧之水、復自白河南注、橫截漢流、故其波濤激射、為害尤烈、數十年來、隄岸日圯、富庶漸減、守土者憂之、思建長堤以捍洪波、而苦於費之無出也、長沙鄭芝泉太守?襄之始、即軫念疾苦、爰咨爰度、日?工所、殫心規畫、集白金四萬兩有奇、築土堤石堤各二百數十餘丈、經始於戊子之冬、告成於庚寅之夏。堅密屹立、湍怒不驚、民用和舞、建亭紀績、余竊惟漢水自宜城而上、寬廣者可十餘里、鍾祥而下寬者數里、狹者數十步而止、上游之患在沙土鬆浮、而無以禦其衝齧之勢、下游之患在於水爭地、而無所容其游蕩之區、故上游利用防、下游利用洩、今太守之護樊者得矣、而下游之漂田園淹廬舍者、無歲無之、是惟宣洩其下游、而後閭里得安全之樂、即上游亦無?擊之虞、首尾相因、疏塞並舉、斯在大力者總全局而圖之、庶幾水患永除、而水利可復也、雖然、始事者議不一、恤私者志不固、今茲隄之成也、非土民之慷慨好義、踴躍赴功、則不足以集費而起事、而非芝泉太守持之以決、格之以誠、赴之以勇、則又何以排?議而輯眾志、障狂瀾而奠民居也哉、適余以校試來襄郡、值其成功、慶樊人之得永蒙其休澤也、於是乎書、_
請查瀕湖私垸永禁私築疏道光五年|賀熙齡|HCJSWXB_RAO_1881|卷百十七工政二十三各省水利四|奏為請　　旨飭查瀕湖私垸永禁私築、以除水患而利民生事、竊惟致治之方、興利必先除害、治水之道、宣洩重於提防、查湖南洞庭一湖、為川黔楚粵諸水匯宿之區、自應使湖面寬闊、旁無壅滯、則諸水易於消納、上游不致泛溢、自康熙年許瀕湖居民、各就湖邊荒地築圍成田、於是長沙湘陰益陽武陵龍陽沅江澧州安鄉巴陵華容等十州縣、有曾被水衝、發帑修復之官圍、復有未經帑修、陸續圈築之民圍、嗣因居民增築無已、佔湖愈多、湖面愈狹、是以乾隆年間、經撫臣蔣漙、楊錫紱、陳宏謀先後奏准、永禁新築、刨毀私[圍](圖)、恭查乾隆二十八年六月十四日、欽奉　　上諭、陳宏謀奏請嚴瀕湖私築之禁一摺、所辦甚是、洞庭一湖、為川黔粵楚眾流之總匯、必使湖面廣闊、方足以容納百川、永無潰溢、乃瀕湖居民、狃於目前之利、圈築圩田、侵[佔](估)湖地、而地方官又??意存姑息、不行禁止、若湖地漸就湮鬱、則夏秋水發之時、勢必漫衍衝決、為澤國田廬之患、倘或跨州連邑、所在淹沒、即所有私築圍田、亦安能保無衝沒、利小害大、誠灼然可見者、著傳諭喬光烈每年親行查勘、間一二歲即將有無[佔](估)築情形、詳悉具奏、永以為例等因、欽此、遵行既久、地方官查禁稍疏、民間復多私築、嘉慶七年、又經撫臣馬慧裕歷勘長沙各州縣、續報私圍垸共九十四處、該撫奏准存留者九十一處、刨毀者僅三處、雖其存留之九十一處、當經該撫奏明、如遇水漲衝潰、不准復修、然小民趨利、既不肯聽其坍塌、不行補築、而近來地方官、復意存姑息、凡有私築、不肯究辦、上司間或委員查勘、亦第受規費而去、如湘陰之蓮蓬賽、楊林賽、傅家山、上下塘等處、俱係乾隆年間陳宏謀奏明刨毀之私圍、乃聞蓮蓬賽楊家賽二圍、現今更易名色、已將堤垸復修、此外各州縣之違禁私築者、尚復不少、似此累歲加增、侵佔湖地、阻塞水道、每遇水發之時、橫溢四出、官圍俱受其害、田盧壞而病在民、官賦虧而病在　國、究之所築之私圍、亦歸[烏](鳥)有、利小害大、貽患無窮、而且附近居民、或恐其貽害於己、當其私築之日、率眾阻攔、或以其事屬違禁、間遇收穫之時、乘勢搶奪、以致互相爭?、別生事端、總之私圍之禁不嚴、故諸患因之而起、相應請　　旨?下湖南?撫嚴禁私築、每歲責成地方水利各官、詳悉查勘、如有新築圍田阻礙水道之處、即行刨毀、若有受賄存留朦混結報者、查出參處、庶幾私築可[絕](施)、水患可除、民田永賴其利矣、_
劉河節省銀兩撥挑七浦等河摺|林則徐|HCJSWXB_RAO_1881|卷百十三工政十九江蘇水利下|奏為蘇州省水利工程、動用劉河節省銀兩、擇要舉辦、其餘酌量捐修、恭摺奏祈　　聖鑒事、竊照江蘇號為澤國、而財賦甲乎東南、賦出於田、田資於水、故水利為農田之本、不可失修、如吳淞黃浦劉河、乃三江之舊蹟、白茆河又別為一大支、近年以來、或動項或捐挑、均經奏奉　　諭旨准辦、以次深通、小民感戴　　皇仁、同歌樂利、此外尚有太倉州境內七浦河道、及太湖以下泖澱等處、亦多湮塞、亟宜擇其要道挑穵疏通、俾上下一氣呵成、清水暢流、以刷潮淤而資灌溉、查上年借項興挑劉河案內、有節省餘銀三萬四千九百兩、經臣等於收工時、　奏蒙　　恩准留作接挑各處河道之用、當即行司飭委前署太倉州現署蘇州府知府周岱齡、青浦縣知縣蔡維新等、會督各該州縣、周歷履勘、次第舉辦、旋據稟覆勘明、青浦縣境內澱山河一道、現尚深通、毋庸開浚外、其太倉州境七浦河一道、東為海口、設有七浦閘一座、淤塞已久、量應浚工長五千六百二十八丈二尺、內有浮橋鎮市河六十丈、雖向由該處居民自行開挑、而自河淤以來、民居大半遷移、鋪戶亦多閉歇、應一?給價承挑、實需土方埧工銀一萬五千二百兩零、又元和縣境內南塘寶帶橋一座、共五十三孔、係太湖出水咽喉、年久失修、圈洞坍塌、以致湮塞水道、湖瀦宣洩不靈、夏秋盛漲之時、深虞泛溢、於水利全局、大有關繫、亟須修整、據估工料銀六千六百七十兩零、由司確核無浮詳明、動支劉河節省銀兩、撥給興辦、已據具報於本年三四月先後興工、如式挑修完竣、經臣林則徐與藩司陳鑾親?察驗、並無草率偷減、其餘承接太湖之支淹各河、如吳江縣境之瓜涇港、王家匯挑家莊七里港?前嘴、大港新港及太倉州境之楊林朱涇兩河、嘉定縣境之華亭涇黃姑塘蒲華塘、並據該州縣等勘明、皆係上承下注要道、近亦處處淤淺、俱應一律興挑、以資宣洩、除朱涇河華亭涇黃姑塘蒲華塘均由民捐民辦外、其楊林河一道?吳江縣境瓜涇港等處、請動劉河節省餘興浚、　又泖湖一處、跨連元和婁縣青沛三縣、上承太湖及浙西諸水、下同黃浦入海、蓄洩並用、[旱](早)澇兼資、惟淤土甚多、須將新漲之灘、切除挑浚、方免滋蔓、祇因劉河案內節省銀?、分辦各河已不敷用、據青浦縣蔡維新稟請情願捐辦、現已集夫興工、歲內諒可告竣、又松江府屬川沙廳並上海南匯二縣共轄之白蓮涇、長濱呂家濱小腰涇等河、均係跨連數處、水利亦已勸捐興辦等情、由蘇州藩司陳鑾、彙詳請　奏前來、臣等伏查劉河節省銀三萬四千九百兩、既經奏准留為接挑各河之用、自應核實辦理、惟存銀祇有此數、而河道淤塞之處、悉數難終、惟有擇要量准動?、其餘可以籌捐者、即歸捐辦、可以略緩者、即歸緩辦、 __除七浦河寶帶橋兩處工程、已撥給銀二萬一千六百九十五兩零、業經挑修完竣、驗收如式外、現僅存銀一萬三千二百四兩零、以之挑竣太倉州楊林河及江縣瓜涇港等處、核其工費、尚有不敷、祗可就?量為分撥、現經給發太倉楊林河銀八千兩、吳江瓜涇港等河銀五千二百四兩零、飭令乘此水涸、集夫趕挑、其有不敷、悉由該州縣捐廉添辦、所有撥用銀兩、統歸劉河案內、依限攤徵還?、其泖湖朱涇以及華亭涇黃姑塘蒲華塘白蓮涇長濱呂家濱小腰涇等河、或先已挑竣、或現在儹挑、皆由官民分別捐輸、不敢概動?項、亦不許稍有草率偷減、並不得假手胥役地保、致滋弊竇、總之地力必資人力、而土功皆屬農功、水道多一分之疏通、即田疇多一分之利賴、臣等惟當隨時率屬講求經理、未雨綢繆、以期仰副　　聖主劭農勤民之至意、再青浦縣知縣蔡維新係卓異案內應行引　　見之員、因委估挑工、業經　奏准展限在案、應俟工竣、再行給咨赴部、合並聲明、_
北江中江說|羅汝懷|HCJSWXB_RAO_1881|卷百十三工政十九江蘇水利下|北江中江之義不明總由牽合揚州三江而說愈棼也孔傳北江曰自彭蠡江分為三入震澤遂為北江而入海傳中江曰有中南可知鄭康成曰左合漢為北江會彭蠡為南江岷江居其中則為中江故書稱東為中江者明岷江至彭蠡與東北合始得稱中也三江於彭蠡分三孔東入海蘇氏軾曰豫章江入彭蠡而東至海為南江岷江之經流會彭蠡以入海為中江漢自北入江會彭蠡為北江是皆牽合北江中江以釋三江而添設南江以配北中二江者也錐指引馬中錫云斯言也可百世以俟聖人而蒙實惑焉其言既不足以釋揚州之三江而於北江中江實有難通者無論漢水合江至彭蠡已七百餘里始與江較南北而成鼎足又行千五百里至入海之地轉溯其源之從北入而謂為北江乎寀北江作如是觀則史家初無定準將經文不妨倒置東為北江之文可移於南入于江之後東匯澤為彭蠡之前矣且東流為漢其原實起於西不過入江在南豈遂可目之為北然則以漢為西江以分江水由震澤入海者為東江合中江以成三數又胡不可蒙久不得其義曰對輿圖夕繹經恉乃忽有悟蓋江至東流望江之間而迆北至池州歷太平而益北以迄于海此所謂北江也中江者江之中?指漢陽以東至迆北之地也而自漢陽以西為稍南亦可目為南江要之經無此文無庸添設既自矜?獲終以絕無援據恐駭聽聞偶閱全氏鮚埼亭集則引盛宏之荊州記云江出岷山至楚都遂廣十里名為南江至潯陽分為九道東會于彭澤經蕪湖名為中江東北至南徐州名為北江入海全氏云此本漢書地理志舊注岷山為大江至九江為中江至徐陵為北江蓋一原而三目今載初學記中而徐氏注說文宗之亟檢初學記良然但初學記以水經與荊州記並舉而水經卻自異耳水經謂江至石城分為二其一即經之北江其一入震澤為南江而中江闕焉則仍南北中之說矣於是竊喜其說之不孤而申其義曰凡禹貢之水言為者皆即指其所經之地如導河之又北播為九河同為逆河導漾之東流為漢又東為滄浪之水東匯澤為彭蠡導江之東別為沱導沇之東流之濟溢為榮不一而足以此例之則北江中江安有不指其地者矧以東字為之限界又安有所為者在東而其名轉溯於西者此轉注之寔不足據也且亦知漢為北江江為中江之所由分乎夫以江為經流而漢?之者此後人之見經則曰江漢朝宗于海兩川並舉源異流均而導水分標?且先漢明不欲以漢?江也其云南入于江與濟之入河同義入而仍出其委流有所必詳漢既為北江故?江至匯漢而略以?漢已明即蒙上文以見義也先儒惟欲牽合揚州三江故增南以配北而不知經所謂北謂中者主地言不主江言猶言此地名為北江此地名為中江耳如謂有北必有南則東流為漢東別為沱將亦有西流為何西別為何者乎又先儒以三江皆會彭蠡寔因誤解東迤北會于匯之文所致蒙別有說焉以互相發明也_
東迆北會于匯說|羅汝懷|HCJSWXB_RAO_1881|卷百十三工政十九江蘇水利下|導江章東迤北會于匯傳云東溢分流都共北會為彭蠡鄭康成曰東迄者為南江蔡氏疑之曰彭蠡既在大江之南於經則宜曰南匯彭蠡不應曰東匯於導江則宜曰南會于匯不應曰北會于匯蔡氏傳多疏舛每為後儒指駮而此論不為無見蓋導漢之東匯彭蠡猶有辭而無江之北會彭蠡寔無可通也又或為之說曰北字絕句意謂已迆于北然後會於南無論江與漢已會於漢陽必埃其合流七百餘里而始言會為不可解而北會二字終難割斷即以東迆北為句而所謂亦必在北迆在北而會在南禹貢有此文義否乎寀如是也則導沇章又東北會于汶又北東入于海北東東北何事冘縣東北相近尚不稍假借況南北之懸絕乎且史即增一南字於迤北下亦不為贅何煩於彼而儉於此也蓋會者即漢水也匯者迴也江與漢遇兩相薄則兩相迴轉而漢之入江正迆北之地水經注江水又東北徑江夏縣西漢陽縣東又北漢水自北來注之是說也亦案圖經所?獲及閱錐指則吳幼清金吉甫曾言之而已為錐指所駮蓋汩於三江皆會彭蠡之舊說而蒙獨竊喜心理之同矣吳之說曰鄂北對漢陽匍大別山漢水自北來入江江水與之會合流曰匯詁匯字自以孔鄭迴也為確如謂匯為合流則與會字義複且與導漢節匯字有礙蓋導漢只?漢全不涉及江其云東匯者乃漢水與澤水匯耳若仍作江漢合流則不能正舊說二水同入澤之誤並不能證此會匯之為漢矣○說文匯器也從匚淮聲蒙疑是注水之器蓋以水注水無不回旋孔鄭皆訓迴當是古義乃今人名所纂書多曰匯其誤殆自宋人始矣會于匯者言會于回旋處耳若云會于合流則不成義不言會於漢者以漢有樣沔滄浪之異名不可指定一名而言此義未確故但曰會于匯也金則直以匯為誤字謂當作會于漢又吳迻前節東匯澤為彭蠡六字於此節東迆北會之上則不免白圭之玷而皆未明史家二水分紀之由夫東匯澤云者謂彭蠡水出湖口而為漢水所薄迴轉入澤非待漢水入而後成澤也漢既不至澤仍屬東行斯不必以無南字疑之吳意更以江之匯在漢口則嫌江水不匯彭蠡為有漏義故迻其文於東迆北會之前以圖說之萬全獨不思江未匯漢安得先有東匯彭蠡之言是強經以就我轉以汨經矣誠知經意不欲兼漢於江而漢已先?之故則知江之不言匯彭蠡者以導漢已明無庸複述也不言會于漢者以上節有南入于江之文但言匯而知為漢也彼會于泗沂會于汶等不以匯字代之者以無上文可蒙則不明其為何水也且迆北之北與南入之南緊相針對經旨尤為顯然而安用迻文改字為乎蒙固篤信漢儒而於此實不設附會蔡氏所疑雖未盡中肯綮而云北江未詳猶為不失闕疑之義者或曰如蒙上言則會于匯者乃承東匯澤之匯是又會彭蠡之證不知此正諸家所以致誤也孔鄭既以匯為迴抑思漢與彭蠡水遇則迴而江與漢遇獨不迴乎且他水之會皆即於所會之地紀之而江會漢獨遺之則疏遺之諸近而紀諸遠則為舛釋經而勢必至以疏舛上咎史家恐不任受矣江會漢于漢陽則自漢陽東至湖口恰為中江若作會于彭蠡則湖口以東便屬北江更無處著中江也故北會義明而後北江中江之義明並九江之為洞庭東陵之為巴陵益確不致覓之潯陽間矣__　_
兩修都江堰工程紀略序|強望泰|HCJSWXB_RAO_1881|卷百十九工政二十五各省水利六|余聞之弗慮胡獲。又聞慮而後能得。此雖在一身一家之事。猶宜厝注周詳。矧都江堰分千支萬派。溉十四州縣之田。活億萬生靈之命。是烏可不熟思審處。蘄盡有司之職也哉。余荷先考忠烈公庇廕。自甲戌蒙　　睿皇帝欽賜科第。旋由翰林改授中書。奉職十年。深以析薪弗克負荷為懼。矢慎矢勤。公事幸而無?。丁亥仲春。選授成都府水利同知。孟冬?任。周歷各堰。至索橋上內外江分水魚嘴處。見河口寬四十餘丈。河身自六年舊河口起至[寶](實)瓶口訖。均僅寬四五丈至十二丈不等。河岸一帶積沙石踰數丈。河中為沙石淤塞更甚。各堰籠隄。亦沖刷損壞者過半。因延訪紳耆。披閱志乘。細繹深思。求所以治之之法。覺稍有會通於深淘灘低作堰之本義。考宋郡縣志云。秦太守李冰鑿離?。開二渠。一由永康過新繁入成都。謂之外江。一由永康過鄂入成都。謂之內江按灌在漢屬虒蜀置都安。宋齊徙汶山郡始此。唐置盤龍縣。尋改名導江。宋太平興國三年。始改永康軍。元改灌州。明始廢州為縣。則宋之永康。即今灌治也。其云深淘灘者。所以防順流之沙石。不使淤入內江也。低作堰者。所以使有餘之渠水。便於洩入外江也。推明其義。因於是冬興工。即高加河防。廣作埂籠。深去河底之磧沙。低砌籠隄之層數。戊子春夏。察看水勢六字之法。覺更有驗。旋於各堰一律如前修治。竊冀如此興修。數年後此堰可復古制。一勞永逸。而不意兩修後。余即有懋功之行。因思天下事。好奇者矜新法。耽逸者隳先型。及事不成。則皆歸之於造化。蓋堰工不遵六字脩。歷有年所矣。余不敢諉之於天。不得不師之於古。爰將兩脩各工紀略於左。以誌千慮之一得。後之君子。或能諒此愚誠焉。__一七年淘挖內江河口。長八九十丈。寬十五丈。均深五尺餘寸。八年察看河底。較七年約深二尺餘寸。今河底較上年約深三尺餘寸。__一挖去古河內沙堆。約深三尺。寬十五丈。長一百餘丈。使水可引入古河。新開河口。可以漸次淤塞。__一鎮夷關?下。七年挖深五尺。現一石與山連。圍圓約一丈許。詢之胥役。僉云每年若見此石。即不淘挖。余諦審其言不確。乃命石工鑿去一尺餘寸。使與河底平。八年河底較鑿去石又矮一尺。又鑿去二尺五寸。使與新河底平。__一緊對臥鐵碑下河底。七年掘深二尺。現出木樁。與河底平。八年河底較木樁低一尺五寸。余命將木樁鑿去一尺五寸。使與河底平。察省志。此處有明時?立鐵樁數根。余淘覓數十日不見。因亦?鐵樁一根於河中。南去岸五丈二尺。北去岸四丈六尺。顛與淘深之河底平。?處亦與臥鐵碑相對。__一?雞臺下。向有淤沙一堆。高計丈餘。周圍約六丈許。余命挖與水面平。但其旁係深潭。七年淘挖時。恐人夫將沙石棄潭內。被水?復起。仍成淤集。因逐日親督工。命擔棄遠岸。役夫中有老而黠者。跪余前云。伊在堰淘挖三十餘年。此處沙石。歷來盡棄潭中。余知其譎。即昏夜微服諮訪。未聞有云頻棄潭中者。但察實時。已傾潭中大半矣。以致八年此沙復堆淤。寬六丈。高五尺。余仍照七年督挖去盡。不令棄片石於潭中。是年此處河底較七年挖低二尺餘寸。因於北案石上深淘灘低作堰六字旁。添刻水則十畫。初畫令與河底平。俾農民便察此處深淺也。__一寶瓶口河形。舊寬十二丈。七年察量。僅寬七丈餘。余於是年展寬一丈。長二十餘丈。深約五尺。八年又展寬三丈。長四十丈。深五六尺不等。仍復古制。使水出口勢得舒暢。並將所挖沙石。置北案城腳下。堆砌成坎。上坎約高一丈餘寸。寬三丈。長三十餘丈。下坎約高四尺。寬一丈三尺。 __一走馬河龍橋下。本有河工。聞堰長云。數年來並未淘挖。余於八年仍添挖河方七百餘數。又上漏罐逼水壩南岸。向無挖工。余見此處沙淤甚高。亦添挖河方四百餘數。又下漏罐轉灣處。余見河身淤窄。亦展寬一丈許。以上七則。均遵深淘灘法也。一自鎮夷關起至人字隄止。河身均展寬一丈五尺。__一飛沙堰係歷來古河。七年此處橫鋪籠裝至十數層。又加裝以筷子籠。因河底高。籠亦作高。夏間水漲。余親往察。見水不能洩入外江。當即割籠二層。使洩其餘水。八年河底挖深。因將籠亦低作。較上年矮去數層。此遵低作堰法也。__一人字隄邊漩坑。向來用籠滾填。填齊水面。方用橫鋪填心籠二三層裝砌。上又用搭包順籠蓋面。七年望見此作甚不得法。八年余令堰長夫頭。用篾繩繫籠頭中尾三處。籠入水時。令人將繩擯緊。使籠至坑內。不致倒臥懸栽。亦不致溜入潭內。籠離[水](仍)面約三尺。即令泅[夫](天)下水。用竹篾將籠迴環密縫。出水面時。仍照水籠裝鋪順籠六層。又裝鋪橫籠一層。上始用搭包順籠蓋面。親督九日而工始畢。較之上年似更堅固也。__一內外江各魚嘴籠盡以竹篾穿繫。夏水可免沖刷。至內江大小各堰。籠工相勢制宜。俱略有更換處。__一內外江各堰沙石淘挖。均係傾棄遠岸。水漲時均不致沖流仍集河內。__一內江各小堰。察河身向來寬敞。均與河口等。今河口寬而河身窄。盡係居民侵住所致。滿擬恢復古制。一時勢有不能。__一太平橋魚嘴上。沙石積高數丈。走馬河南岸沙石。亦淤堆數丈。鎖龍橋上下沙石。亦俱積滿。兩岸盡是居民田舍。察俱是向來河灘也。__一伏龍觀南岸。察係舊日考武箭道。因乾隆間人字隄開口。此處被水沖刷。箭道遂移東郊。余於其處植柳八十二株。欲為將來辦工界限也。__一?雞臺對岸有大沙堆。余於八年工竣後。捐廉將沙雇夫挑置人字隄下。與籠基平集。約寬二十丈。長十六丈。深三五尺不等。竊謂沙堆一去。洩水易入外江。隄後身高。隄工可以永固也。一自鎮夷關對岸沙堆起至現挖之沙堆止。共約長數百餘丈。盡壅隄後。堰雖低作。恐仍無益。余以有志未逮而去。所望繼余而來之賢執事。將每年新淘沙石。盡傾遠岸低處。將舊堆沙石量力漸挖。使低堰仍低作。方合古低作堰之法。余固知糠?在前。珠玉在後。毋煩行者之灌灌。而杞人之憂有屢欲已而不能已者。凡以效矇瞍之誦也。若謂慮遠說長。則吾豈敢。則吾豈敢。_
書王芥子涇水志後|安清翹|HCJSWXB_RAO_1881|卷百十九工政二十五各省水利六|芥子謂涇水污濁敗苗。有害無利。必拒之使一滴不入而後可。誕甚。因性盡才。豈有無利之水哉。關中八水。涇利最著。秦漢以來。利或大或小。未有言涇水無利且有害。芥子一言抹殺。大端有二。曰功費大。民力疲耳。夫使功費出於朝廷。當不計值。即使無成。亦不過將金錢散諸小民。有何大害。如關中之金勝等寺。費十數萬之功。作無益耳。移以興涇水之利。所用綽綽然有餘。至於民力之疲。苟心存利民。則散數十萬之功費。民將踴躍從事。藉以得利。又何疲之有。不然。彼車馬之征。夫役之征。疲民者多矣。豈未之思耶。有明項襄毅曾言。用涇水當不惜費。不求近效。　今因惜費。又汲汲眼前功效。遂使涇水受誣。正是未盡涇之才。不能用其才。而謂人不可用。韓信所以去項。用兵威逼。鋤而去之。羅紹威所以致悔於九州之鐵。彼?士元蔣琬非百里才。若非諸葛知之。則將以為不勝百里之任也。__　近年涇水之不可用。因河底太深。難引入渠。非其濁之謂也。芥子不知。甯夏用黃河濁水灌稻。自漢至今。開渠愈多。食利愈溥。豈黃河之濁可用而涇濁不可乎。此則不虛心之過也。寬夫先生從此悟到不盡人才。如畢秋帆以有用之金。擲無用之地。且多用違其才。致釀成白蓮教匪之變。立言有益於　國。故亟登之以為戒。_
疏分漢水支河說|江開|HCJSWXB_RAO_1881|卷百十九工政二十五各省水利六|楚北之水。江為大。漢次之。而漢之為患。較江為尤甚。豈神禹之遺害無窮乎。漢自嶓冢發源。至鄖縣入楚界。又數百里。至襄陽兩岸。非崇岡即峻嶺。夾之而下。故襄陽以上無泛溢。繞襄陽城北。匯河南之唐白二河。地勢平衍。始無所制。漲盛則橫流四溢。巨浪滔天。落則平沙浩浩。水少灘多。自襄陽至安陸。河極寬廣。安陸而下。入?江界。以次而狹。然兩岸相距猶里許。歷天門沔陽漢川。漸行漸窄。僅數十丈。及至漢陽之大別山入江。其寬不過數丈而已。夫漢之來也。三千餘里。收秦之漢中興安。帶楚之鄖陽襄陽。匯豫之南陽諸水。奔騰於萬山之中。泛溢於三三澨之口。然後安陸德安漢陽三郡之水。又盡入焉。水愈下而愈多。河愈行而愈隘。約之使不能洩。其不潰隄決防者。未之有也。且興安漢中鄖陽三郡。據漢上游。山民生齒日繁。老林隨在開墾。山陡土鬆。每過大雨。沙石俱流。河身日見淤塞。自襄陽而下。直至?江大門以上。河必墊高。幾與岸等。水無所容。而專恃隄防以遏之。是激之使怒也。然則將如之何。曰激之則忿。分之則安。漢水自襄陽而下。其南岸經宜城荊門?江沔陽至漢陽止。其北岸經鍾祥京山天門漢川。亦至漢陽止。分疏之法。不必廢田畝。抉墳墓。傷地脈。毀民居也。澤之兩岸。舊有支河分洩水勢。?江之澤口。迤西南流。由田關歷高家?。過張公嘴了角廟。匯入長湖桑湖。出荊川之黑穴閘。歸江。又由監利之福田寺閘。出沔陽之新隄。茅江龍王廟二閘。歸江。又由官木嶺。歷監利之楊林關。沔陽之戴家隄。太陽腦沙湖。達沌口。歸江。澤口以下。又有蘆伏河近名縣河。南流出排河。渡歷監利之柳口。沔陽之沈家河口。入府場河。出沌口。歸江。又沔陽則有仙桃鎮之渡口河。由小石村歷李云口。太陽腦。出沌口。歸江。此五者。皆在漢之南岸者也。其北岸。亦有二焉。一為天門牛蹄口。歷田二河。出漢川之麥旺嘴。仍入漢歸江。一為漢川之張池口。歷邵家嘴?擔溝。匯洋子港。至柘樹口。出溳口。歸江。以上支河共七道。合漢口正河而入。亦猶黃河之水。疏之為九。以弱其勢。則漢之支河。未始非禹跡也。禹豈遺害後世哉。自被淤塞。漲則舟楫僅通。涸則涓滴不洩。其甚者幾成平地。略具河形而已。冬春之間。既不能預消積潦。夏秋之際。又安望分洩洪流。近年以來。愈講隄工。愈多水患。其故何哉。尤可異者。本年漢水一漲。上下潰隄十餘處。四望樂郊。盡成苦海。以為隄工之不堅。司事者固不足以逃其罪。然合數千里之水。放之於泥沙壅塞之上。不求所以分其勢。欲盡驅之使由漢口數丈之壑以入江。恐雖鎔金鑄鐵以為防。亦斷不能安然無事也。然而疏通之費。亦未易言矣。奈之何哉。奈之何哉。_
鑿合州鉅梁?門二灘記|強望泰|HCJSWXB_RAO_1881|卷百十九工政二十五各省水利六|合陽為三江總匯之區。涪水發源於嶓。來自州西。宕渠發源於萬頃池。來自州東。嘉陵分派於陝之白水。來自州北。浩浩湯湯。合流於城之會江門外。風馳雨驟。茫無際涯。貫江沱。通沔漢。控引眾川。舳艫千里。通志稱為蜀口要津。良有以也。丙申秋。予奉憲檄。權篆斯土。買舟錦水。東下渝城。一葉輕帆。隨波蕩漾。數年來浮遊宦海。可作如是觀也。繼而泝流至合。經?門。涉鉅梁。洪濤洶湧。怪石嵯峨。激蕩淙淙。舟人大恐。幸無風伯作劇。獲以無虞。抵合後。訪疾苦於民間父老。即述及二灘之險。久為州患。予為扼腕久之。或又謂予曰。使君莫慮灘心險。閱過人心此尚平。蓋言民情險而健訟。推波助瀾。較灘水為害尤烈也。予無攬轡澄清才。上愧不能廣教化。美風俗。以端化源。下恐不能束吏役。息訟獄。以挽濁流。朝夕徬徨。惴惴焉。惟不稱職是惕。乃禁其囂淩。因勢利導。?事數月。安堵而居。予竊喜民俗之可化。而憂灘險之未平也。公餘之暇。駕漁舟察看二灘形勢。鉅梁距城三十里。江面約寬六十餘丈。中有鉅石如梁。橫?滿江。前牧張君兌和於江左鑿一漕口。通上下舟。江右猶留石梁三十四丈。夏秋大汛。水石相激。濁浪排空。撥運稍疏。檣傾楫折。兼以巖畔崚嶒。縴道彳亍。登涉既艱。挽流無力。行者傷之。由鉅梁而下二十里許。即為?門。江邊石筍。長十餘丈。高七八尺。寬二丈八尺有奇。江中有巨石五。一丈至六尺至二三丈不等。狂瀾怒奔。聲聞數里。輕楫迅帆。出沒濤瀧蕩潏中。巉?屹立。盡為難矣。自有二灘以來。沉淪者不知凡幾。予目擊心傷。未敢憚勞。爰乘水落石出。鳩工疏鑿。於鉅梁之右。別開漕口。長二十五丈有奇。進口寬六丈五尺。深七尺。出口寬八丈六尺。深一丈一尺。並將繞道地勢。酌量開通。坦如也。?門數險。亦一律鑿平。始事於冬之仲月。竣事於春之季月。工徒廩食。胥視私役。輕騎減從。日勸旬勞。統計費貲二千三百餘緡。無絲毫累及我民。時雲根掃盡。水淨沙明。方之舟之。波濤不驚。商旅游觀。交口稱頌。予曰。此守土之責也。區區者又何足云。顧有不能已於言者。予代庖之日無多。此外險灘不少。願後之牧斯土與居斯土者。隨時隨鑿。量力修鑿。平千百年崎嶇之石。安億萬人往來之船。不獨為合人除患。而并為天下後世之人除患。其保全更無涯涘也。因為磨?刻詩。以示?來。__維石巖巖。修之平之。汎汎楊舟。左右趣之。左之左之。河水清且漣漪。右之右之。河水清且直漪。求民之莫。作為此詩。招招舟子。敬而聽之。白石鑿鑿。在彼中河。俾民不迷。來游來歌。_
上河督請復淮水故道書|裴蔭森|HCJSWXB_RAO_1881|卷百十二工政十八江蘇水利中|竊職等分隸淮揚海各屬。親見連年淮水為災。而去年清水潭漫衍。下流十數州縣。俱成澤國。頃歲以來。河流漸北。而江淮水患不衰。則其過在淮而不在河也。淮路久為河奪。不能自達于海。因而汎濫為災。日增無已。伏思川瀆必有尾閭。始無壅過之患。今楊莊東之廢黃河。至雲梯關以下入海。即禹時故道也。禹貢導淮自桐柏東會於泗沂。東入于海。虞夏以來。未之或變。自宋明黃河南徙。淮水尾閭遂為黃奪。日久沙墊。海口益高。清口益塞。淮不能入海。壅於洪湖。始為患於淮揚。泗不能入海。壅於中河。始為患於徐海。潰決之害。或三四年。或八九年。或十數年。小則漂廬舍。沒田疇。大則灌城邑。殺民人。其慘視兵劫為甚。不獨流離沈溺。民被其災。即賑貸隄防。蠲租減稅。亦大為國家之累。在當日河與淮合。濬始實難。今則河水日北。河淮之間。皆成陸地。頗易施工。宜及此時濬鑿故道。導淮入海。庶沿淮州縣。永無?墊之災。伏乞憲臺據情入告。借發帑金四十萬兩。遣官濬修。工竣後按畝分攤。代徵歸?。或謂當此軍興財匱之時。安得閒款。供此不急之需。不知朝廷養兵擊賊。為民也。濬河導水。亦所以為民也。蘇軾曰。國之有民。猶魚之有水。樹之有根。民心一日不去。則國勢一日不傾。軍興至今。百姓不惜舍身命。輸錢幣。以助將帥殺賊者。正以數百年來　　　列聖相承。無日不以保民為念。偏災未告。賑貸先施。尺水方濡。隄防已設。厚德深恩。沁敷甚久。故能快然收效於一時也。今民遘洪災。疾呼哀籲。而官長不為之計。則草野之心。必有愀然以悲。汩然以解者。他曰有事。何以責其急公。仰惟大君子為國培元。為民捍患。必不憚此經營。故敢合詞呈請。併具圖說以聞。__　_
東南水患論江西水患附|李祖陶|HCJSWXB_RAO_1881|卷百十二工政十八江蘇水利中|天下之患。有積之數百年之久。已成痼疾。及今治之。尚可以救。再遲數十百年。則病入膏盲。其患有不可勝言者。東南之水患是也。?大江為東南之紀。凡四川兩湖江西江東六省之水。皆流入于江以入海。此如人身之有腸胃。腸胃通利。則上可納飲食。下可以通大小便。而人無病。否則積之于中。其人必脹塞死矣。道光甲午。予館吉安府鷺洲書院。為張南山司馬書黃梅禦災錄後。謂南紀之有大江。猶北紀之有黃河。黃河水挾泥沙。性善怒。惟有以堤束水。以水攻沙。庶可保全旦夕。南方則厥土塗泥。又處處石山高聳。沿江?。以禦其暴。故水患時有。民亦不致蕩析離居。乃數十年以前。水患未劇。近歲則頻頻告災。無異於河。因出辛卯壬辰癸巳等年。雨水過多。然雨止而水不即退。有延至二三月而後田土涸出者。其故何也。則以大江兩岸。處處圍地為田。與水爭地。故致橫潰四出而不可止也。且瀦兩湖之水者。南莫過於洞庭湖。湖旁為人圍佔。湖不容而溢於江。荊州沔陽。遂處處為患。通湖北之流者。北莫過於漢水。漢水自襄陽南下折東至漢陽府。下流水面狹於上流。堤逼水築水漲。無可宣洩。漢川天門等縣。遂長在水中。予丙戌丁亥戊子等年。在湖北學幕。隨使舟上下。熟察情形。嘗作七古一首以言其意。大旨謂湖北不可築堤。無堤則水勢散緩。雖大雨而不為災。譬之一杯之水。固虞其溢。若注於大盤。則見盤而不見水矣。主人與幕中客皆駭其言。而卒莫之能易也。至黃梅以下。則江漢與彭蠡會。禹貢所云三江也。水勢洪大。倍逾黃河。而處處圍田。處處作室。江面漸狹。江水遂不能暢流。且地盡墾闢沙土。無草根壩住。雨即湧入江中。江亦漸淺。夫江面不?。則容水不多。江底不深。則洩水不快。加以?雨連。蛟螭怪發。水安得不橫溢為患。黃梅居其中間。上湧下逼。區區土堤。一觸即破。此韓子所云。引繩而斷之。其斷必有處者也。司馬出其全力。為黃梅禦此大災。固非尋常吏治可及。然職守所拘。亦不過眼痛醫眼。足痛醫足。至此洗滌肺腸。流通血脈。上合咽喉。可以吞而不致哽噎。下令尾閭。可以洩而不致鼓脹者。則未暇及也。他日擢居言路。或持節坐領一方。知必有道以處此矣。其時予尚未與吳竹菴司馬相交。文亦統論東南而非指江西。後竹菴以所著此君園稿付予勘。校得見稿中之文。有與予暗合者。其記登新吳文昌閣也。謂文昌閣居考棚之中。西望遠山隱隱。杳與天際。相與論棚民開墾之勤。稻畦竹林。與山俱上。桑麻雞犬。如在雲端。然而地力盡開。山皮亦破。驟而沖激。往往淤塞良田。填高河路。桑海變遷。將有貽患千數百年之後者。乃生息既蕃。無田可耕。遂至斬山佈種。跨嶺植松。固緣人力之勤。亦迫謀生之亟也。落落數言。禍之根已揭出矣。其為石鐘山新洲記也。謂石鐘山臨水為高。石皆峭骨玲瓏。水則穿穴激盪。風來湧之。則呼吸有聲。此石鐘之所以名也。__丙申冬舟過湖口。望上下石鐘山。皆立平地。水竟不至其足。緣近年傍山漲出一洲。與西岸土勘相植。岸既狹。則受水之地。不能廓其有容。將水流之地。漸且滯而難暢。則此洲之繼長繼高。所關非淺鮮也。且夫江漢朝宗。其東匯為澤者。彭蠡也。彭蠡流江西十三郡之水。聚而為東西鄱陽湖。東湖之水。由徽饒廣信南康而來。西湖之水。由南贛吉臨南昌而來。其合流在吳城之罐子口。其出路則惟湖口。湖口之水阻於洲。則將逆流散漫而無所歸。恐江西之水災不可問矣。予自丙戌以後。未嘗北上。不以此言為然。後甲辰往安慶過之。則石鐘竟絕響矣。此猶腸胃間生一大毒。上之飲食不能容。下之大小便亦不通利也。其為江西之害。可勝言哉。其為江西水勢論也。曰滄海果可為桑田也哉。其說近於荒唐。其變由於積漸。蓋非一朝一夕之故矣。予到江西三十年。今昔情形。已有月異而歲不同者。如水勢日漲。河道日淺。不知伊于胡底也。自戊辰需次豫章郡。無論公所民房。未有以水為宅者。今辛卯以後。水灌城內。淹沒數次。自東大街而東。屋內水蹟皆及墻腰。沿河居民。以堤為命。蕩析離居。幾不能胥匡以生矣。然而河道轉由此日淺。十年前糧艘不聞起剝。今起剝不止一處。即出江以後。閘河亦處處淺阻。夫豫章各郡之所以淺。由山土開墾之日淤。閘河以北之所以淺。由河工挑挖之不力。而其源則因海口狹而江水壅。江水高而湖水滯。近湖口又生洲數里矣。湖水艱於出。乃浸溢於江西各郡。水漲時。則憂其深而不安於居。水涸時。又憂其淺而不利於行。雖有智者。不識將何以善其後也。於是有為疏江之說者。裕魯山制軍守武昌時。見湖北年年水災。堤高則水與俱高。良由江底淤淺。不能容納。即欲知會各省同力疏江。而未及行。__去歲恭逢　聖主下詔求言。順天府丞臣陳寶禾即以此言進。謂近年東南所以屢受水害者。非江水年盛一年也。其弊在下流積河成灘者。歲增數十區。而所以歲增之故。半由湖廣等處無業遊民私墾山田。每將所掘細碎沙石拋擲江干。或為雨水沖倒。或為潮汛飄轉。漸湧江心。歷時既久。高出水面。阻河成陸。下流蘇松居民。又以河田易種。茭蘆稅輕利重。往往據為己有。藉以謀生。小則數十里。大則數百餘里。與水爭地。無怪水之橫潰而為害也。臣愚以為及今江水未漲時。　欽派一二臣工。如明永樂朝夏原吉袁浚故事。乘駕小舟。順流上下。體察通江情形。訪聞濱江父老。孰為舊有之沙灘。孰為新增之葦蕩。灘形已成。應如何開墾。沙勢已聚。應如何疏通。究眾水匯江處所。應如何引而聚之。俾得蓄水力以去淤沙。大江出海口門。應如何濬而廣之。俾得泄洪流以順水性。繪圖貼說。恭呈　御覽。或竟交閱視之人辦理。抑或分交各督撫細估工貲。量設丁力。委婉開導附近居民。不得爭此些小之利。以致歲受浸沒之災。並嚴禁江廣遊民。不得於逼江左右拋棄沙石。庶江流順軌。而水患可以永息。此摺言所以致弊之由。止以上游拋棄沙石。下游墾種沙洲為言。而不言墾山開土。圍地為田。雖尚未盡。而其奏請　命官體察訪聞云云。則實實可行。若果能行。則江西尤大受其福。__蓋江西之近頻患水者。皆由於鄱陽湖口之不能消。湖水之所以不能消者。由于江水一與湖平。即能阻遏湖水。使不得遽洩。禹貢所以言東匯澤為彭蠡也。江水或高於湖。則且乘其隙以倒灌。黃河所為以濁流而淤運道也。如能由海口以上。節節疏通。傍岸為田者。盡皆廢棄。中流起洲者。並即?除。則江水皆滔滔東下。鄱陽湖水與洞庭湖水。即隨之而行。則東南之水患除。而江西之水患亦除矣。然而此盛舉也。亦大役也。須為一勞永逸之計。不可苟且以塞一時之責。首在用人。須得一智深勇沉。曉事而兼能任事。如元之賈魯。明之潘季馴。本朝之靳輔者。駐扎九江適中之地以主之。各省督撫相與應和。從長計議。按輕重緩急之勢以舉之。不一年可底於成。費用浩大。不必請帑。亦不必開捐。各州縣皆依田科派。不獨近江附湖者可派。即遠不相及。而有水流入於湖者亦可派。以沙土隨流可下。其受惠均也。工則調取附近州縣之丁。計口給貲。附近居民。身被其患。必樂於從事。可不勞督責矣。大江既治。以餘力并治鄱陽湖。洞庭湖。及漢水大為民患者。然後申飭州縣。凡小港支流。有水可入通川者。及通川之歸於鄱陽洞庭者。並加疏濬。俾泥沙皆得隨之以入海。并令州縣歲委丞倅?查一遍。有不如法者。隨督責之。則地平天成。其功當與神禹比烈矣。蓋禹之治水也。禹自言之矣。曰予決九川。距四海。濬畎澮距川。言先決大川之水。使歸于海。後決田間之水。使歸于川也。孟子復代言之矣。曰水由地中行。江淮河漢是也。當洪水橫行。懷山襄陵。何以能使之由地中行。則疏瀹決排。孟子復歷歷言之。而非如近人築堤作壩以障之也。夫東南之水。無大於長江者。江西之水。無大於章江者。長江以大海為歸宿。章江以鄱陽為歸宿。而鄱湖之水。又流入長江以趨海。故必江水深通。由地中行。而後湖水不致壅積。湖水不致壅積。而後章江得順軌安流。章江得順軌安流。而後各郡之通川小港。及田間畎澮溝渠之水。皆不致橫溢為患。此猶人身腸胃通達。血脈周流。而上之咽喉可以納。而下之尾閭得以消也。吳竹菴有見於此。故言之重焉。詞之複焉。雖未及疏江。而意實重在疏江。陳府丞本其意而申言之。而後治病之方。一旦為之拈出。但需善於用藥。主攻伐而不主補劑耳。予故牽連書之而為此論。世有大力者行之。則東南數千里之福。亦東南數千年之福也。_
東省河道淺窄擬請展築遙隄摺|何如璋|HCJSWXB_RAO_1881|卷百十五工政二十一各省水利二|為東省河道淺窄。普築重隄。勞費無益。擬請展築遙隄。以保要工而紓水患。恭摺仰祈聖鑒事。竊以興大役。動大費。民生之利害。　國計之盈絀繫焉。必審其始以圖終。庶費不糜而事集。黃水自改道利津以來。其始河道雖窄。河槽尚深。故暢行而無阻。近則河身日淤。氾?日甚。　朝廷?念災區。思拯?生於墊險。特派倉?侍郎臣游百川馳往相度。嗣游百川先後條陳辦法。由部議准。疏濬河道。亟築縷隄。並先撥?四十萬兩。解東濟用。乃此次游百川與山東撫臣陳士杰覆籌河工事宜。竟改議普築重堤。請?至二百餘萬。臣詳查游百川等原奏。明知黃流湍悍。實不能容。因憚於興築遙堤。遷就而為修補縷堤之策。又深慮縷堤之不可恃。遂改議普築重堤。以冀倖一日無事。而藉　手以就其功。夫修補縷堤。需?四五十萬。雖無益而無大損。若費百餘萬之帑金。築千餘里之重堤。則非圖度其始終。詳考其利害。未可苟焉以從事也。今就游百川等迭次所陳情形。質以近日所聞見。知其有必不可者五。臣請敬為我　　皇太后　皇上陳之。夫水性湍悍。容之則順。激之則逆。通之則行。束之則?。黃河自北宋時南徙。逾數百年。加以運道之牽涉。淮湖之交匯。故清口以下。非築堤束水不為功。然至於道光年間。雖歲費鉅萬帑金。終歸無補。今黃水東行。自濟武以下。非有如運道淮湖之難措置也。無端與水爭地。迫而束之於數百里間。以干其怒。將重隄難成。不出一二年必?。委之則前功盡棄。保之則歲歲修防搶險。費且不資。是以有限之金銀。填無涯之谿壑也。其必不可者一也。就令重堤克成。將來防不勝防。勢必借資民力。近則攤派人夫。遠則科供樁料。星催火速。四境騷然。去歲桃園之役。微求稍急。民既不堪。若復歲歲如此。民將何賴。是惜沿河數十里之地。而使數十州縣受累無窮。其必不可者二也。如謂築堤束水。用混江龍等器往來蕩滌。可去淤沙。此又不然。夫黃水一石。挾泥數斗。前刷後淤。有增無?。假令新淤可去。而刷於中者積於外。流滯海口。為患滋深。其必不可者三也。查游百川等原稱自長清下抵利津。南北兩岸。原有民?十之三四。乃上年桃園決口。漫溢數縣。而南北嶺左家莊等處。仍相繼開?。近因黃汛盛漲。復漫溢歷城等處隄工。而濟陽利津等處。又萬分危殆。夫以民?斷續。水能旁洩。且未值伏秋大汛之時。既經紛紛告?。搶護不及如此。若一律普築重隄。則束之愈緊。激之愈怒。必且?突橫?。為力愈猛。沿河之民。受患恐有慘於今日者。其不可必者四也。且今所築者下游也。以勢度之。必旋築而旋?。固無疑矣。即謂不惜勞費。盡力而築之。盡力而防之。將來盛漲難消。下游既不通行。上游必將橫?。?而南。濟南仍受其害。?而北。武定益重其害。且恐開濮阿范之間。橫溢四出。潰運壞衛。勢不可收拾。其必不可者五也。臣於治水之事。非所能知。第即其情形參之。河既以填淤致病。即當以開擴見功。縱不能一勞永逸。要必通計容納之方。庶足利堤防而紓巨患。擬請　　旨飭下游百川等於現行河道。細加測量。且上游寬處。兩岸相距若干。河底若干。值盛漲時水長若干。能容與否。自必灼然。如果真有把握。乃可次第興工。否則仍須展寬河面。籌築遙堤。俾水有所容。安流順軌。庶不致漫溢為災。其沿河居民。廣為設法安頓。有執迷不悟者。以利害曉譬之。則堤工可就。鉅?不致虛縻。不可畏難避謗。意存遷就。為一時苟且之謀。貽天下無窮之大患也。臣為慎重要工起見。詳悉披陳。是否有當。伏乞　　　皇太后　　皇上聖鑒訓示。謹　奏。_
酌擬河工辦法請旨飭議摺|吳峋|HCJSWXB_RAO_1881|卷百十五工政二十一各省水利二|為統籌河工利獘。酌擬辦法。請　　旨飭議以謀久遠事。竊維天津形勢卑下。黃河已有北趨之勢。且河不兩行。有引河則海口愈高。而引河旋開旋淤。徒糜帑金。臣於春間已詳言之。今欲開引河者。為黃河兩岸漂沒也。夫黃河兩岸之百姓。固當保全。而引河所經之地。田園廬舍墳墓。本無水患。強為開河。非民情所願。且引河兩岸之百姓。漫溢漂沒。所失尤多。以?為壑。非朝廷子愛黎元之意。此引河之必不可開者也。然夏間游百川等請築重堤部臣亦知與水爭地。非經久良圖。而欲救目前。不得不就所陳議准。今游百川又以改築縷堤為請。臣亦以築縷堤為是。更就臣愚見。謹擬十條。敬為　　　皇太后　　皇上陳之。__一縷堤宜亟築也。夫不與水爭地者為遙堤。此謂以地讓水。束水刷河者為縷堤。此謂以水治水。此策創自潘季馴。實為不易之規。近今百餘年來。河工人員。希冀請帑請獎。皆由搶險。遂廢縷堤。獨恃遙堤以為冒銷濫保地步。故愈求治河而愈不治。夫縷堤廢而河流緩。固日淤矣。乃冬令積為沙嘴。不過百數十人挑濬。可弭次年險工。而河員但顧私圖。置之不問。尤為積獘。故欲治河。必以縷堤為始。再相度地勢。加築挑水壩。使河流湍駛。挾沙帶泥。自免淤墊。__一遙堤宜並築也。治河之有遙堤縷堤。如用兵之有槍炮以攻遠。刀矛以禦近。不可偏廢。縷堤初築。每年盛漲。必漫數次。潘季馴已詳言之。必再築遙堤。使漫出之水。順堤歸海。永無他虞。__一圍堤宜創築也。遙堤以內城郭村落。必當設法保護。伏思捻匪竄擾之時。山東全省多築土圍。恃以禦寇。今河患不過濟南武定兩郡。且盛漲有時。非如捻跡之飄忽。尚易為力。擬請將臨河之城池及大村鎮。令百姓修築土圍。不留圍門。裏外寬築坦坡。以行車馬。即縷堤水滿。尚可無恙。__一修守宜任民也。從前修守。專任河兵。而河員無臨民之責。地方不能越?代謀。流獘不可究詰。今陳士杰兼用紳董。用意甚深。可為程式。擬請將遙堤寬留地勢。去河在二三十里以外。其間村落既多。[令](今)遙堤內之百姓修守縷堤。遙堤外之百姓修守遙堤。仍由巡撫督飭印委各官。訪求公正紳董。劃?均分。百姓自顧身家。必能認真修守。__一錢漕宜核免也。縷堤不能不漫溢。則黃河兩岸之錢漕必分別豁除。如開引河。更易漫溢。而毫無限制。濫報私徵。獘端百出。防不勝防。若築遙堤。則界限分明。其遙堤內之百姓既虞盛漲。難望秋成。而地狹人稀。又防護險工。無異軍營前敵。尤當格外體恤。擬請將遙堤內之錢漕。一律豁除。至遙堤外之百姓。地廣人稠。眾力易集。即有漫水。勢非遄悍。與縷堤有異。所有錢漕。應不准援免。方為允協。__一帑項宜兼籌也。今築兩堤。用?頗煩。據游百川奏稱擬築縷堤。就民?擇要興修。所省不止一半。以所省之費。撥為遙堤經費。則增?尚不甚鉅。且歲修防守。借資民力。更無須發帑。__一海口宜勘定也。去年南北嶺?口入海甚便。未及修治。又有十四戶?口。而牡蠣嘴不能堵合。不知愈分愈緩。愈緩愈淤。終無順軌之期。亟宜勘定一處修治長堤。將他口堵截。刷成深槽。方[免](成)泛濫。__一河身宜取直也。從前黃河百里一曲。今海口以上。河身六百里。凡數十曲。安得不時有??。前大學士張鵬翮逢灣取直。成法具在。今治河者。或憚於重拂民意。然臣訪聞今之河身。岸隨溜蟄。一夜遷徙至二三里外。百姓受累甚深。今如詳勘開導。自能收?。是在真心為民者。__一舊河宜考核也。河患自古有之。河至之處。蠲賦恤民。河徙之處。墾田完課。彼此相抵。　國家未有所損。百姓實受其益。所慮者報災不實。升科不盡。或　國課不能如舊耳。今如令督撫查勘。不過委道府照例一行奏報一次。聊以塞責而已。擬請選擇賢員。分?河南山東江蘇等省。將舊河開墾升科之地。新河擬辦豁免之地。按畝稽核。勒為一書。刊刻散布。如奸民蠹吏。少有捏飾。舉發甚易。即可按籍更正。永久無獘。__一賢材宜歷練也。河務不暇講求。垂三十年。亟宜選擇樸實幹練勤儉耐勞之員。分往勘辦。而優予遷擢。嚴示考核。使鼓舞惕勵。皆能成就。如布政使李用清。知府高萬鵬等。皆以京員而著政績。今京員如二人者尚不乏人。振作奮興。則賢材輩出矣。__以上各條。均就臣愚見所及。據實臚陳。至地方情形。究非目。可否請　　旨飭下直隸總督山東巡撫。體察地勢民情。悉心酌議具奏。再由戶部工部核議。如帑項不敷。分為二三年接辦。可期大工告成。安瀾永慶矣。臣為統籌利獘規畫久遠起見。是否有當。伏乞　　　皇太后　　皇上聖鑒。謹奏。__　_
恆河考上|黃楙裁|HCJSWXB_RAO_1881|卷百十八工政二十四各省水利五|印度凡三大水。西為印度河。東為蒲蘭蒲達江。而恆河橫貫其中。自西北而東南。地勢平衍。支派甚多。番名安治士河。一作安額。或作殑伽。印度人稱為聖水。浴之可以湔洗畢生罪過。佛經凡言恆河者。皆指安治士河也。中土之人。稱印渡河為西恆河。安治士河為東恆河。實則恆者安之譯音也。印渡河或譯作新頭河。一作信地河。初無恆河之名也。水經注及康泰扶南傳。於二水之源流。往往混亂。不能區別。皆得之請經求法之僧。傳聞異詞。轉展繙譯。莫道其詳。海國圖志恆河考二篇。誤以安治士河與印度河同出一源。至中印度以下。乃分為二流。不知印度河有五大源。皆西南流匯而入海。安治士河有三大源。皆東南流匯而入海。宗派各異。趨向殊途。中間隔於千餘里之砂磧。尚有數小水自北而南。至砂磧而伏流。兩無所歸者。且砂磧地高。水易滲洩。安治士河之水。何緣飛越而過與印度河同源乎。此上流之牽合兩源為一源。其誤一也。又謂安治士河之下流。與大金沙江會而入海。則竟以亞山之蒲蘭蒲達江為緬甸之大金沙江。豈知大金沙江之上源。即西藏之雅魯藏布江。東南流入緬境。經阿瓦都城再南流數千里。分為數派。至漾貢跋散等處而入海。距孟加拉五六千里。中間隔於孟養阿拉干一帶之崇岡?巘。大金沙江之水。何緣飛越而過與安治士河會流乎。此沿西人地圖之?。指鹿為馬。不知大金沙江與蒲蘭蒲達江。原委各別。形隔勢阻。混合二水為一水。其誤二也。又言懸渡在巴達克山西境愛烏罕東境。恆河貫二部而南。經克什彌爾之東。按印度河經流克什彌爾西境。非東也。豈知懸渡乃由于闐?北印度之道。在?嶺之東南。晉法顯從于闐進向子合國。在道二十五日。又南行四日。入?嶺山。到於麾國安居。行二十五日。到竭又國。國當?嶺之中。從此北北疑西之訛行向北天竺。在道一月。得度?嶺。冬夏有雪。又有毒隴。疑毒龍池之訛度嶺已到北天竺。始入其境。順嶺西南。行十五日。崖岸險絕。石壁千仞。下有水名新頭河。昔人鑿石通路。及度七百傍梯。已躡懸過沙河兩岸相去八十步。渡河便到烏萇國。是正北天竺也。北魏僧惠生從于闐歷朱駒波國。又南行入渴盤陀國界。西行六日。登?嶺山。復西行三日。到?孟城。三日到毒龍池。自發?嶺。步步漸高。如此四日。乃得至嶺。依約中下。實天半矣。渴盤陀國。正在山頂。自?嶺已西。水皆西流入西海。世人云。是天地之中。九月中旬。入?和國。十月初旬。入嚴達國。十一月中旬。入?彌國。漸出?嶺。磽确危峻。人馬僅通。鐵索懸渡。下不見底。十二月初旬。入烏?國。北接?嶺。南連天竺云云。按法顯惠生。同出一途。由于闐而南踰?嶺。以達於北印度。是以道罣遠近。及所經國名。大略相同。竭又即渴盤陀。於麾即朱駒波。又烏萇烏?一也。准以地望。在克什彌爾之東境。古今譯音各別耳。傍梯即偏橋棧道。懸渡即溜筒鐵索三藏之地。及滇蜀徼外。所在多有。至若唐元奘之使西域。與元邱長春之詣雪山行在。則皆由伊犁西行。遶出?嶺之外。經鐵門過縛芻河。折南踰大雪山。以達於北印度。故未經懸渡焉。__程途有東西道之別。津渡有上下游之分。魏晉以前往罽賓者。多由東道出于闐。必經懸渡傍梯之險。唐宋而後至天竺者。多由西道出疏勒。亦有鐵門石峽之奇。邱長春西[遊](淤)記云。初從鐵門過阿母河。至印度北雪山行在。及歸。從他道過石峽。有石梁橫其上。下流甚急。賦詩有水北鐵門猶自可。水南石峽更堪驚之句。此水即印度河在懸渡之下游者也。石峽乃巴達克山另一小水。西北流入縛芻河。非印度河也。長春僅至雪山行宮。尚未入北印度境。無[緣](篆)得渡印度河。予初亦誤。未及更正。今補注於此。海國圖志東西易置。上下乖舛移。懸渡於巴達克山之西。反以石梁為其上流。其誤三也。又法顯記順恆水東下十八由延。南岸有瞻波大國。從此東行近五十由。延到多摩梨靬國。即是海口。其說甚明。自酈氏水經注。別引大秦。一名梨靬之文。致令後人眯惑。魏氏遂移梨靬於印度河口。附會於條支瀕西海之地。尤謬之遠矣。且謂縛芻河與印度河。同發源於?嶺上之大龍池。西行六七百里。始分為二。縛芻河北流。經圖斯泊。印度河西流。經伊西洱泊。直至包社。始轉而南。印度河豈有如此之迂遠哉。其誤四也。且夫五印度幅員遼?。東至亞山阿拉干。西至阿富汗俾路芝。南際大海。北抵大雪山為界。其中列國數十。大小不等。元奘記?述最詳。疆域廣狹。道里遠近。井井有條。其逾印度河至狼揭羅國。則曰。自此西北至波刺斯拂?西女等國。皆非印度之境也。乃魏默深則併波斯天方安息條支諸國。迄於地中海。概目為西印度。其迤北一帶。則巴達克山。布哈爾機窪。及哈薩克游牧諸部落。概指為北印度。故為夸大之詞。鋪張揚厲。是誠何心。豈知西域諸部自古皆回教。語言文字。風俗種族。與五印度各不相同。雖罽賓月氐。境壤毘連。迭為強弱。互相兼併。或彼或此。原無一定之界限。然不得因據其地。遂併誣其名。方今五印度為英人所踞。將英倫三?亦可目為西印度。有是理乎。余觀西人地圖。凡繪印度全境者。西至阿富汗俾路芝。北至大雪山而止。即梁書所云。從月支高附以西南至西海。東至盤越。列國數十。皆身毒也。漢唐諸史及釋氏西域記凡言西海者。多指印度洋。非地中海。故印度河歸西海。恆河歸東海。水經注所謂二水所注。兩海所納。自為東西。是已。月氐即今之阿富汗。高附與甲布譯音相近。順印度河而下。西南至於科曼海灣。為西海也。若以地中海為西海。則當云從月氐安息以西至西海。不當云以西南。然則月氐安息之非印度明矣。_
恆河考下|黃楙裁|HCJSWXB_RAO_1881|卷百十八工政二十四各省水利五|恆河者。安治士河也。恆之與安。華梵譯音之異也。源流廣大。支派紛繁。經行中東二印度。平衍膏腴。物產殷阜。列國數十。自古名城勝蹟。琳宮梵剎。號稱西天樂土。諸佛菩薩。亦多託生其間。是以釋典說法。動喻恆河。西北希模黎雅大山。綿?數千里。重巒?巘。大小溪澗數百道。滂沱南下。匯注於恆。至痕都司丹以下。地勢寬平。渠併愈多。?洄浩瀚。廣至數里或十餘里不等。迄於東印度孟加拉。會合廓爾喀布丹亞山諸國之水以入於海。首尾五千餘里云。顧恆河初無正榦。來既眾派。去復歧?。就其源之最大者而論之。凡有五水。為北源者三。曰安治士。曰延那。曰殑伽。為南源者二。曰幹普。曰申河。其餘旁支別派。更僕難終矣。安治士亦有三源。正中曰薩罕。發源後藏阿里大雪山之陽。西南流入北印度。為威聊一作古爾瓦勒德列二國之分界。至好兒穵折南流入中印度。轉東南至勿鹿亞巴。約千餘里。與左右二源相合。左源曰薩利。出於米鹿。南流少東經孟波利。又東南流來會。右源曰冷庚伽。出於德列國北境。南流經慕那得巴。又東南與楞普爾。巴勒里。巴勒里城路通後藏。嘉慶十九年為廓爾喀所據。後讓於英人。被勒摩即東女國。居大山中。界連西藏。元奘記作婆羅吸摩補羅。諸城之水。合而來會。三水既合。乃名安治士河。唐元奘則以殑伽為恆河之通稱。而於上流之安治士。概冒以殑伽之名焉。恆水又東南流。經康普爾古曲女城也。元奘記云。戒日王征服四鄰。雄視一時。將還曲女城。設五歲無遮大會。從數十萬眾。在河南岸。楊摩羅王從數萬眾。在河北岸。分河中流。水陸並進。經九十日至曲女城。新唐書作茶鎛和羅城。貞觀二十三年。遣右?索府王元策使天竺。其王發兵拒之。元策檄召吐番泥婆羅諸國之兵。進攻茶鎛和羅城。破之。今河左為烏得國。烏得一作烏納。廣?二千餘里。西北毘連後藏阿里與廓爾喀。其都城曰盧恰路。降附於英。英遣巨酋司里財賦。河右為厄納特國。又東南流與延那河相會。兩河之交。有亞拉哈巴城。即厄納特國都也。居印度適中之地。號稱聖城。四方雲集。拜佛焚香。其城乃蒙古所建。甚為堅固。此外尚有亞加拉城。抹得拉城。及德希城。所謂中印度四聖城是已。延那河一曰遙奴。西域記。阿耨達山西南。有水名遙奴。法顯記曰捕那。法顯記云。又經捕那河到摩頭羅國。即抹得那城也。元奘記曰閻牟那。皆一音之轉也。發源布士沙山谷中。南流二百餘里。有新拉河自西北來新拉居萬山之中。林谷深邃。印度總帥置行館於此以避暑。合而西南流。經德列國西境。折南流入厄納特國界。至德希城。左右各受一水。前明建文年間。有賽馬爾罕王諦母爾。本元附馬塞因帖木耳之後。併兼西域回部。遂南征五印度。據之。?國號曰大蒙古。建都於德希城。歷二百四十年。莫之敢抗。其後國勢浸衰。四分五裂。乾隆二十五年。蒙古王納?於英。今其後裔猶居此城。食租衣稅。徒擁空名而已。延那河又南經秣得拉。元奘記作秣蒐羅亞加拉明正德四年蒙古王所建。今有英國兵帥[駐](注)此。二城。折而東下。右受兵達河。又屈曲東南流。與西南一源幹普河相會。__幹普河發源麻爾哇。一作馬盧襪北流經新的亞賀兒加等部。至和塔城轉東北流。[右](又)受牛者河。巴得河。左受半刺士河。又東北經吉勞里而東。而東南與延那河會。延那河折南受新地河。又東南至候末普爾。有尼散河。與北哇河合。而西來入之。又東南流有朗河自西北來。康河自西東來。?入之。又東南受六小水。至亞拉哈巴城。與恆河相會。恆水又右納敦沙河。曲曲東流。至馬思普爾。折東北至丕那勒士古波羅奈城也。城東北十里。有鹿野苑精舍。佛轉法輪處。恆水又東北流。與幹得河相會。幹得河一名高翁河。源出烏得國北境。南經盧恰路城。又東南與色河合。而入於恆水。而東南而北經迦尸普爾。又東北與殑伽河相會。殑伽河一名固那河。又名岡噶江。發源後藏阿里即噶池。東南曰馬伯家喀巴珀。譯言孔雀口也。為阿耨達四水之一。南流經達克拉城。土名麻楚河。西南流與郎楚河相合。始名岡噶江。一統志。狼楚河發源岡底斯山。西流折北。遶口格札什城。仍轉南。又西流至桑納穌木多之地。與拉楚河會。又南流經畢底城之西。折東流至達克拉斯木多北鄙。與麻楚河會。三水既合。始名岡噶江。又東南徑馬木巴柞木郎部落。至厄納特克國入南海。今按拉楚一水乃西南流入印度河。不入岡噶江也。狼楚河亦不經桑納畢底城等處。南流入烏得國境。又東南至烏得城。古揚摩羅國舍衛城。即波斯匿王所治也。城內人民稀曠。南門外有祇洹精舍。池流清淨。林木蔚然。佛住此最久。說法度人。經行坐處。有塔表之。西南五十里。有非薩巴城。元奘記作室羅伐悉底人民富庶。岡噶江從舍衛城分為雙流。?趨而下。有決列河及列低河自西北來入之。列低河發源廓爾喀西境。東南流經哥鹿普爾。古迦羅衛國。即白淨王故宮也。法顯記云。從舍衛城東南行十二由延到迦羅衛城。釋迦太子出家修行還家見父處。故跡具存。有塔表之。國內空荒。人民稀少。又東南納小康托河。而後同會於恆水。又東至五河合口。五河者何。中為恆水。右為申河。左則大康托河。所分出之三支大康托河發源廓爾喀國北境雪山。大小溪澗十餘道。會合為一。流入沙冷境。又東南折為三支。同注於恆。五水?匯於此焉。予按法顯記所稱希連河。當即今之康托河。法顯記云。從迦羅衛城東行十七由延到楊夷那竭城。城北雙樹間希連河邊。為世尊般?盤處。從此東行到五河合口。世尊自般?盤於河中央。分身作二分。各在一岸。俾兩國王各得半身舍利起[塔](荅)。元奘記所稱尼連禪河。當即今之申河。元太祖征痕都司丹。遣將追可弗又算端及於申河而止。亦此水也。申河發源索哈支南山。西北流經邊托格。有留底河自西來入之。折而東流千餘里。會合古必河。列限河。孤伊河諸水。皆南境支流之大者。轉東北經社哈巴的部內。又東合於恆水。自五河合口東行一由延至怕旦那城。古巴連弗邑。是阿育王所治也。印度人言為地之中心。__從古著名之區。水陸輻湊。商賈所萃。東南百餘里。為拜哈城所稱王舍新城是也。阿闍世王從上茆宮遷都於此。如來御世五十載。居此國最久。遺蹟甚夥。如五指山。雞足?。耆闍窟。皆在其南。正覺山金剛座。迦耶城。皆在其西。晉法顯居巴連弗邑三年。學梵書梵語。譯經寫律。十有八部。自是以下。為東印度境法顯記云。自此東行近五十由延。到多摩犁汗。即是海口。__唐宋以前。東印度諸國未通中土。故不見於史。至明初孟加。乃由海道入貢。其後亦為蒙古所併。乾隆年間。英吉利之公班衙侵佔其地。建立埠頭。於是卡呢格達。一作甲兒古他遂為南洋一大都會焉。稱曰孟加拉省。所轄十有八郡。元奘記中所述東印度諸國名。今無可考。英人於此部多所變革。語言文字。風俗教化。一變而為太西矣。恆水自帕旦那東流。左右受十數枝河。經罷救兒城折東北。會廓爾喀之哥薩河。哥薩河發源廓爾喀陽布城東。至域丹支普爾。與亞郎河忝巴河相合。東南流經布利亞城。入於恆水。又東流至夕力告里。有麻哈拉得河東北來入之。折南流而東南歷妙兒塔。那?斜利。磨耳士利等郡。至沙達有火輪渡船。為通大吉嶺之鐵路。又南流河中有大洲廣四十里。又南流經姑穌替。亦大市埠。即明史古里?里國也。又東南流蒲蘭蒲達江。自東北來會。昔人指此為大金沙江。非也。又東南經達喀。與未吉刺河會。自此以下。江海之水。混而為一。從徼地缸以西。沿海千餘里。港口數十。皆恆水所洩。是謂孟加拉海灣。其水渾濁。淺深叵測。必遍置浮泡以志水道。而後操舟者不迷所向。其卡呢格達之港口。曰固支黎。一曰賀給黎。從磨耳士利郡分出一支。西南流經法國所屬市埠。曰商得耳那哥。又南經丹國所屬市埠曰色林坡。皆在河之西岸。其東岸有麻利坡城。為英國屯軍之所。又有吸水機器。引至卡呢格達四十餘里。足供滿城數十萬家用之不竭。跨河建造鐵橋。長六十丈。以通火車往來。河濱有霍威廉?臺。圜周三里。形若蓮瓣。四面皆人字壘。重濠?塹。內有鑄?之局。河水折西南三百里至固支黎海口。康泰扶南傳。從迦那調洲西南入大灣。可七八百里。乃到枝扈黎大江口。枝扈黎。即恆水也。予按枝扈黎乃扈枝黎之訛。與固支黎。賀給黎譯音相近耳。_
漢且蘭縣故地攷|莫與儔|HCJSWXB_RAO_1881|卷百十八工政二十四各省水利五|貴州通志於貴州一省獨指遵義為漢且蘭攷漢書地理志牂柯郡故且蘭沅水東南當作北至益陽入江又武陵郡無陽無水首受故且蘭入沅水經沅水出牂柯且蘭縣為旁溝水又東王鐔成縣為沅水東過無陽縣漢鐔成縣當今黎平府及鎮遠府之清江通判天柱縣及湖南靖州之半無陽當鎮遠府鎮遠縣思州一府及湖南晃州廳靖州之會同縣沅州府芷江縣一帶沅水正源即今都勻府邦水河?河出貴定縣西帶境下合乎越州豬梁江經清江及黎平界為清水江之水無水即鎮遠府之鎮陽江出黃平舊州西至湖南黔陽縣合清水江之水二府源處於遵義尚隔一烏江及所受之南明河而謂且蘭義誠所不解因讀元和郡縣志?播州云本西南儌外蠻夷夜郎且蘭之地至漢武帝平西南夷置牂[柯](枸)郡貞觀元年於牂柯北界置麟州十一年省十三年置播州管縣三遵義帶水芙蓉乃知其承誤之由然繹李氏之意特以播州為漢牂柯郡故地其云夜郎且蘭乃謂初郡以二國地置縣非謂播州即其縣觀下文云於牂柯北界置麟州不指何縣可見蓋其時承六朝圖籍散亡之餘驟未得據約?為言乃其慎也撰通志者不審其說認為實指傎矣唯通鑑輯覽元鼎六年置牂柯郡注云牂柯郡治故且蘭侯邑今平越府平越縣故且蘭侯邑嘉慶初府改直隸州縣省入州輯覽乃乾隆時纂又於元光五年置犍為郡注云犍為郡注云犍為初治鄨今遵義府遵義[縣](孫)地是則皆皁然得之漢志牂柯郡鄨不狼山鄨水所出東入延本作沅誤攷水經注正犍為郡漢陽漢水東至鄨入延符溫水南至鄨入黚水黚水亦南至鄨入延本作江誤依水經注正延江即今烏江則鄨頻烏江而烏江大勢東北流其所受水之東南流者唯遵義府之正安州遵義綏陽兩縣諸水為然而方輿紀要又謂鄨縣故城在桐梓縣北是遵義府除仁懷一縣外皆為漢鄨縣而非且蘭之明證也且蘭一縣大要以沅無二水所出為定既為郡治其縣尤大觀正又分立萬壽可知則自平越州及所屬之餘慶甕安兩縣鎮遠府屬之黃平州施秉縣都勻府屬之麻哈州都勻清平兩縣丹江通判以及石阡府自治在烏江以南境貴陽府屬之龍里貴定兩縣及府自治倚省城東之境皆當為其縣地蓋其縣東接鐔成無陽西接夜郎平夷南接毋斂北接於鄨鄨地必以烏江為界平越州屬之湄潭縣石阡府屬之龍泉縣皆當為鄨地其南岸或有一?當屬鄨者皆不可知漢牂柯諸縣廣袤大率數百里其間不容更有他縣故知其北接於鄨之南毋歛以獨山江為毋歛水定之平夷以晉王遜分鄨平夷兩縣為平夷郡而遵義仁懷縣以西北又為犍為符地求之則接鄨之地唯貴陽府之開州修文縣及大定一府除威?州微有犍為南廣畢節縣微有漢陽地外大率皆平夷地平夷以南即夜郎漢志夜郎豚水即濛江水經溫水出夜郎郡宋志計夜郎太守治夜郎去寧州治較牂柯太守治萬壽近五百里知今安順一府及貴陽之貴筑縣定番廣順二州長寨廳皆夜郎縣地__合此推之且蘭故地未必能疆子截然亦十九不誤矣而或者以水經溫水注謂豚水東逕牂柯且蘭縣謂之牂柯水廣數里縣臨江上故且蘭侯國也遂疑且蘭縣地當及於盤江不知此正酈亭之駁文也其說蓋本史漢而誤史漢西南夷傳並云南越食蒙枸醬問所從來曰道西北牂柯江江廣數里出番禺城下又云夜郎者臨牂柯江江廣百餘步足以行船所謂廣數里者言番禺城下之江尾廣百餘步者言夜郎所臨之上流酈亭合而一之又誤移於且蘭就令江在且蘭試問盤江亦有數里之廣否其不足據明甚故漢志牂柯郡下注引應邵曰臨牂柯江也乃言名郡之由即指夜郎所臨酈氏蓋以既係郡下即當在郡治縣中亦其致誤之由矣或者又謂華陽國志莊蹻沂沅水出且蘭伐夜郎植牂柯繫船因名且蘭為牂柯國後漢書西南夷傳亦謂莊豪即蹻從沅水伐夜郎軍至且蘭椓船於岸而步戰以且蘭有椓船牂柯處乃改其名為牂柯今以劍河清水江為正源則蹻沂沅即由此水此水雖自都勻城外即可通船而自城以下三百里至施秉界自雍正七年始開鑿或當時沅無可以通稱鎮遠之鎮洋江小船可至黃平舊州沂沅或由鎮洋江而鎮江上流之諸葛洞在施秉縣東十里者明萬歷時及　本朝雍正七年皆有開鑿今所指且蘭之界極於施秉豈當日沂沅而上適至且蘭之邊更不能深入一步乎且鎮洋江自諸葛洞之下順治十六年以通楚運尚經疏灘鑿石則清水江自施秉界下昔者豈遂舟楫無阻則且蘭之界必有出於施秉所經沅無二水之下者矣曰溯沅之事與史漢沂江不合即恐傳聞誤記牂柯之名自管子已有亦不始莊蹻椓船就有其事能至於邊理亦可通若更以楚運疏灘為疑則沅無既合之下橫石三浪猶有修鑿將且蘭亦且及彼以下乎近有?西崖撰歷代沿革表頗知指平越貴定清平諸地為且蘭而又仍以遵義縣為且蘭蓋亦承誤通志而不敢易要知烏江南岸容有非且蘭地烏江北岸不容有且蘭地也洪治存先生乾隆府廳州縣圖志於平越府云秦且蘭漢牂柯郡治於貴筑貴定清平諸縣皆云漢且蘭於遵義縣則云漢鄨縣乃大致得之矣__　_
潞江源流考|黃楙裁|HCJSWXB_RAO_1881|卷百十八工政二十四各省水利五|舊說西番之西。大流沙之南。湧出一澤。名曰嘉湖。南流為潞江。明一統志。潞江一名怒江。源出雍望。經潞江安撫司之北蒙氏僭封為四瀆之一。衛藏圖志云。潞江發源於衛地之布喀大澤。淵澄黝黑。又多伏流。蒙古呼黑為喀喇。水為烏斯。故名喀喇烏斯。以此為禹貢之黑水。則名稱猶舊。較之指瀾滄葉榆為黑水者。猶略有依據也。今考圖經前藏拉薩北二百八十里。有池名曰布喀。橢圜形。廣六十里。袤一百五十里。從此池西北流出百餘里。入額爾吉根池。轉東北流百十里。入集達池。又折東南流八十里。入喀喇池。三池俱縱廣五六十里。中有二山。四池環抱。其外不合如玦。復從喀喇池東南流出四十里。納布倫河。一統志。布倫河在喀喇池南一百五十餘里。東有工噶巴噶馬山之哈拉河。魚克山之魚克河。俱西北流百餘里。與西南來之說木池水合。又東北流五十餘里。入喀喇烏斯。又東流五十里。受北來之二小水。折南轉東流二百里。至喀喇烏斯。為西?進藏大道。皮船為渡。轉東北流。經蒙古三十九族地境三百餘里。至伊庫山。有沙克河西北來會。一統志。布克沙克河源出拉薩北七百餘里喀爾占[古](占)察嶺。南流三百餘里西合都回山之水名沙克河。又東南流二百四十里。西受庫蘭河。北受布喀河。又東南流百餘里。入喀喇烏斯。按圖經布喀河與索克河合流。未知[孰](就)是。又東北流二百里經蘇魯克土司。有索克河自北來會。一統志。索克占旦滾河源出伊克諾莫渾烏巴什山。數水合而東南流二百餘里。西南有巴漢諾莫渾烏巴什嶺布克山捶漢?流出之。四水與此相會。歷兩山間。入喀木地。又流二百餘里。入喀喇烏斯。折南流二百里。左右各受一小水。轉西南百餘里。會衛楚河。源出伊庫山。三溪合而南流二百餘里。東納一溪。西納二溪。折東南入於喀喇烏斯。折而東流。左受二溪。右受一溪。八十里受雄楚河。源出達爾宗城南三海子。相聯如貫珠。東北流出百餘里。經拉子山。左右各納一溪。轉東流。二百里入喀喇烏斯。又東流二十里。左受一小水。右納碩布楚河。源出中義溝北。流經碩般多城。西合三溪。而東北流二百餘里。入喀喇烏斯。又東流六十里。納沙隆錫河。源出洛隆宗西南海子。北流合一溪。六十里。[入](又)喀喇烏斯。轉東南流三十里。有類伍齊河自北來會。又東南經必蚌山。至嘉玉橋。為滇蜀入藏之大道。又東南流七百餘里。江之陽為巴克碩游牧。江之陰為波密野番。又東南會鄂宜楚河。一統志。源出匝坐里岡城北三百里納蘭嶺。南流四百餘里。至家拉穆地入潞江。又東南流經桑昂曲宗。入江卡境。江之外悉為怒夷。故名怒江。又東南三百餘里。入雲南維西廳界。折而南下。經雲龍州西徼。右納?求江源出?求夷山寨。故名。江之外皆?求怒諸夷及貉貐野番。人?不到。歷六百餘里。入保山縣界。乃名潞江。南流至潞江安撫司。兩岸稻田平衍。二十餘里。俱?罷夷耕種。河寬二十數丈。建鐵索橋。??怪風陡起。鐵齊斷。橋端墟場。五日一集。茆棚攤子大半漢人。四月以後。頗有瘴癘。漢人皆散去。凡過此者。必策馬前進。不敢停留也。?罷夷多居於山頂。男婦勤力耕作。遠勝藏番矣。潞江又南流少東百二十里。左納沙河。源出保山縣東北清華海。南流經彎甸土司。鎮康河自南來合。而西流入潞江。轉西南百餘里。至遮放土司。從此出滇境。流入緬甸國。名曰散潞音江。南流百餘里。與南江會。源出順?所屬猛緬土司。南北二溪合。向西南流三百餘里。經耿馬孟定諸土司。出緬甸國。又西南入於潞江。又南流八百里。闌入南掌暹羅二國邊隅。轉西南三百餘里。入麻塌班。昔屬緬甸。今為英人佔踞。又南流四百餘里。至摸兒緬。注於南海。其地舟車輻湊。為通商馬頭。潞江自入緬境以來。左右所受。支流太小。凡十有數水。其名不可得而悉考也。_
牂柯攷|莫與儔|HCJSWXB_RAO_1881|卷百十八工政二十四各省水利五|漢武元鼎六年。置牂柯郡。郡所以名。華陽國志。謂楚威王漢書注引作頃襄王遣將軍莊蹻。泝沅水出且蘭。以伐夜郎。植牂柯繫船留王滇池以繫船。因名且蘭為牂柯國。後漢西南夷傳云。楚頃襄王。遣莊豪泝沅伐夜郎。軍至且蘭。椓船於岸而步戰。以且蘭有椓船牂柯處。乃改其名為牂柯。而說在二家以前者。漢志牂柯郡注引應邵曰。臨牂柯江也。攷史漢西南夷傳。謂牂柯江廣數里。出番禺城下。又謂夜郎者。臨牂柯江。廣百餘步。足以行船。又謂夜郎精兵。可得十萬。浮船牂柯。出不意此制越一奇。漢書武帝紀謂元鼎五年。遣越馳義侯遣別將巴蜀罪人發夜郎。兵下牂柯江。咸會番禺。是牂柯江實在夜郎。而椓船牂柯名國者乃且蘭。其可疑者一。且班馬並言莊蹻循江。常范乃云沂沅。可疑者二．而酈道元注水經溫水云。豚水東逕牂柯郡且蘭縣。謂之牂柯水。水廣數里。縣臨江上。故且蘭侯國也。一名頭蘭。牂柯郡治也。楚將莊蹻泝沅伐夜郎。椓牂柯繫船。因名且蘭為牂柯。蓋已不得其解。姑主常范。而移班馬夜郎之牂柯江。蓋已不得其解。姑主常范。而移班馬夜郎之牂柯江入且蘭以就之。非有實據。既讀管子書。乃知常范並誤。酈氏改班馬以就常范。又誤中生誤。小匡篇云。桓公曰。余乘車之會[三](九)。兵車之會[六](三)。九合諸侯。一匡天下。南至吳。越。[巴]。牂柯。瓜長。不庾。雕題。黑齒。荊夷之國。莫違寡人之命。注皆南夷國號。然則桓公定霸時。南夷已有牂柯矣。莊蹻後約四百年。安得其時始改名。常氏蓋漫記傳聞之辭。范氏因未深攷。不知即與史漢乖異也。意牂柯有國之始。必猶不自齊桓時。當與黑題雕齒。周初即著號荒服。且以吳越巴荊並稱。其國必大。今其疆界。大?已不可得聞。而據史漢牂柯江廣數里出番禺城下。及夜郎臨牂柯江。江廣百餘步。推之首尾二千餘里。皆得牂柯之名。則其國當自夜郎且蘭。直接南海。能役屬?小國。如秦西嘔漢南越之比。恐漢牂柯一郡。尚不足以盡其地也。春秋以後。此國遂微。而西嘔夜郎滇爭相雄長。故史漢言西南諸君長以十數者。皆不及牂柯。蓋已降於夜郎旁小邑中。惟江水於舊國之名。獨無改稱耳。逮約置吏夜郎。又誅且蘭。平南夷以立郡。而不取最大之夜郎為名。豈不以牂柯為最古且大之國歟。牂柯本係船?之稱。師古以釋郡名。說文弋也。或作?。爾雅樴謂之?。三國志常林傳注引魏略云。遣船兵於峴山。東斫牂柯材。太平御覽引潯陽記。載陶桓公牂柯成楊樹。又引豫章記。載聶友用樟木為牂柯。遂成樹。又引異物志云。牂柯者。繫船筏。皆是也其取以名國者。水經注又云。牂柯亦江中兩山名也。引左思吳都賦云。吐浪牂柯者。今在賦無此文。豈在初稿剛削中耶。通鑑注引後漢志注亦云。牂柯江中名山。今後漢志注亦無意國境內江中必有其山以繫船之牂柯。故取之。特今未詳所在耳。北堂書鈔引異物志云。有一山在海內。小而高。似繫船筏。俗人謂之越王牂柯。遠望甚小而高。不似山。近望之。以為一株柏樹在水內也。御覽引?同又引交州記云。侯石孤絕。高數丈。名為牂柯。在海中。是其類矣。__至牂柯二字。漢書凡十數見。牂並?爿。柯並?木。唐書志元和郡縣志同。柯者?爿。作牁者。史記後漢書及補漢志三國志也。三國志。牂或?牛作?。隋志同。晉宋齊三書志。二字並?牛作??。華陽國志。?亦從牛。船戈之名。或用戕可戈。玉篇弋部云。戕子郎切。繫船大弋也。又戕?郡。亦作?可戈。各何切。爿弋可弋即牂?也。廣韻七歌云。柯所以繫舟。又牂?郡名。可弋陸云上同。可弋本作爿弋。誤。十一唐云。爿弋。爿弋牁亦作牂。爿弋本並作爿弋。誤。可弋又或作哥弋。廣雅釋宮云。爿弋哥弋。杙也。可弋又或書作或。佩?云。或各何翻。地名。校者曰。玉篇作可戈。又作可弋。爿弋可弋。即?牁也。今按船杙郡名。並當以漢書牂柯為正。牁因牂?爿。而別??。愈不知所?。蓋因爿而誤牛。爿弋可弋又因杙增製或可弋。筆?小異。哥弋又可弋之別。皆鄉壁虛造之書也。牂讀如詩其葉牂牂。爾雅太歲在午曰。敦牂之牂。柯讀如記禮器不改柯易葉之柯。牂有壯大之義。柯猶木大枝之謂。牂柯者。言杙牂牂壯大如枝柯也。劉球隸韻。婁機漢隸字源唐歌兩韻。並有牂柯字。云出李翊碑攷。洪适隸釋載翊碑有云牂柯太守曾孫。是二韻即以郡名兩字分入。據漢人所書。亦作牂柯為正之一徵。而廣韻集韻以繫舟專屬之牁。而以柯為通作。婁氏於柯下更列牁文。而以柯繫其下。云即柯。已不知柯之為正字矣。_
獨山江即漢毋斂剛水攷|莫與儔|HCJSWXB_RAO_1881|卷百十八工政二十四各省水利五|貴州通志?獨山江都江云一曰紫泉一曰遯水一曰牂柯山海經所謂浪水水經注所謂南至鬱林東至蒼梧又東至高要由番禺入海者也漢武[伐](代)南越發夜郎精兵下牂柯江疑即此以今攷之皆近是而非實則漢之毋歛剛水也漢書地理志牂柯郡毋斂剛水東至潭中入潭鬱林郡定周水首受毋斂東入潭行七百九十里華陽國志毋斂縣有剛水本作火誤按定周水即剛水以出受相明如夜郎縣云豚水東至廣鬱豚華陽國志作遯並同遯音而廣鬱縣云鬱水首受夜郎豚水東至四會入海過郡四行四千三百里之例故剛水但言入潭定周水則兼言里數亦如夜郎廣鬱豚水之互相足也剛水至定周即過牂柯鬱林二郡志不言過郡二者脫文也漢潭水前人多謂即今木江而以漢潭中縣即今廣西木州府之木城諸縣良是驗木江出黎平府之永從縣北挾諸小水至廣西木州府木城縣曰木江而獨山江自州城西之飛鳳井及簡麗新寨之水鏡潭會羊角經城東南東南流經本州同知駐之三腳挾本州及八寨廳荔波縣都江廳古州廳及廣西思恩府屬諸小水來會明史所謂南入廣西天河縣界為龍江元豐九域志所謂宜州龍水郡治龍水縣有龍江水道提綱所謂龍江經思恩縣南境曰龍江自源至合木江處曲折已九百餘里受納?流甚多實木江西源者也木江會獨山江又經木州府治又經象州北境又經州西北而南至天益山西南麓而雲南貴州界之兩盤江自廣西泗城府會流為紅水江一曰都泥江至來賓縣來會攷漢志武陵郡鐔成玉山潭水所出東至阿林入鬱過郡二行七百二十里說文解字●水出武陵鐔成玉山東入鬱林?氏注云林字賸當刪俗人不知鬱為水名漢志洭水入鬱皆沾林矣王集韻引作玉韻會引作五漢志作玉未審當何從山海經沅水出象郡鐔成西水經沅水出牂柯且蘭縣為旁溝水又東至鐔成為沅水淮南子人閒訓秦利越之犀角象齒翡翠珠璣乃使尉屠睢發卒五十萬為五軍一軍塞鐔城之領高注鐔城在武陵西南接鬱林驗沅水正源即今都勻邦水河下流為清水江清水江自施秉縣之下秉以下經清河通判界又經黎平之黃寨又經天柱縣之甕東入湖南站州界以東北入洞庭木江既出永從清水江又經黎平及清江天柱靖州之接黎平一帶適當漢武陵郡之西南境則自鎮遠府之台拱廳清江通判天柱縣及湖南靖州倚黎平之通道縣及黎平一府除古州廳外皆漢之鐔成縣地無疑鐔成之水下受毋斂而毋斂為牂柯縣必不能越鐔成而東鐔成之境經且蘭所出之沅則毋斂必不能越且蘭而北然則都勻府之八賽廳獨山州荔波縣都江通判廢平州天壩丹行丹平平浪諸司黎平府之古州廳及廣西之慶遠府南丹州接獨山荔波一帶適在鐔成之西且蘭之南其為漢毋斂縣無疑而其間入木江之水唯獨山江最大則獨山江之為毋斂剛水益無疑矣__獨山江於木城合木江所謂潭中入潭所經木州府之懷遠縣融縣一帶所為定周水首受毋斂椏城諸縣即漢潭中懷遠諸縣即漢定周源流八九百里即漢志七行七百九十里診其出受驗以地望計以道里罔有不合故漢志剛水即水經注之毋斂水以其入定周縣水經又謂之周水而水經及注?此兩水皆極謬戾故前人不得毋斂縣水所在蓋千餘年矣水經存水曰存水出犍為??縣東南至鬱林定周縣為周水又東至潭中縣注於潭酈注曰存水自縣東南流逕牧靡縣北又東逕且蘭縣北而東南出也存水又東逕牂柯郡之毋斂縣北而東南與毋斂水合水首受牂柯水東逕毋斂縣為毋斂水注中兩存字近刻並?周四毋字並?無依庫本又東注於存水又東逕鬱林定周縣為周水蓋水變名也按漢??當今四川?州府地而潭中在廣西木州府相距幾二千里其間赤水烏江鎮陽江清水江諸大水皆自南趨北而首接南北盤江安能有橫截諸流自?州以入木州之水故漢志??下不云有水入潭中定周潭中●不云受??之水最為明確則水經實誤而酈氏強以附合之耳然水經出三國魏人纂述不應不悉兩漢圖經意經文存水出犍為??縣之下東南至鬱林定周縣之上當有脫簡為?存水所入及毋斂剛水所出之文或存水剛水之間更敘有一二水並在脫中皆不可知酈氏據脫漏之本而南中地理典籍無徵目驗不及自不能覺其非不得不依傍雜糅荒率成篇故既以存水為入潭之周又以毋斂水為別一水又溫水注云鬱水即夜郎豚水豚水東逕牂柯且蘭縣謂之牂柯水牂柯水又東逕毋斂縣西毋斂水出焉又逕中留縣南與溫水合又東入柯林縣潭水注之水出武陵郡鐔成玉山東流逕鬱林郡潭中縣周水自西南來注之潭水又東南流與剛水合水西出牂柯毋斂縣王莽之有斂也東至潭中入潭潭水又逕中留縣東柯林縣西入於鬱水據此則又於周水毋斂水之外以剛水為別一水殊瞀亂無端緒其所?溫水延江盡然不獨一存水也幸漢志郡縣下載明出受有條不紊藉可把梳若但據酈注數篇欲究南中地理實是治絲而棼攷古者不能不知也至通志所謂遯水攷漢志夜郎廣鬱皆見豚水漢夜郎縣即今安順府地及貴陽府之西南境則漢豚水即今定番州之濛江至廣西泗城府會盤江至來賓會木江之水所謂牂柯江據史漢皆云夜郎者臨牂柯江又云發夜郎兵下牂柯江蓋即濛江及永?州西境之北盤江北盤江東合南盤江入廣西以合濛江即水經出牂柯夜郎縣之溫水也所謂浪水漢志不見據水經所?者即漢志鐔成下康谷水東南入海者蓋在離水灘水之間同入鬱江以注南海之水則浪水尚在潭水之東亦非獨山江所謂紫泉蓋據田山蕢黔書謂潯州志貴縣有水出於鬱江長而狹色如紫練其出不常分兩脈一自縣門下流一自縣上流下名曰紫泉前人以貴縣為唐貴州遂冒黔之稱曰紫池乾隆初編通志者以獨山江為鬱江之一源又援紫泉為其稱而好事者即指州城南十里時有丹砂流出春則水淡赤之?亭井以實之後州建書院主者不能攷剛水以為山而即以紫泉名之甚無徵也通志又謂獨山江源出都勻邦水河驗邦水河即馬尾河上流乃入清水江之水不入獨山江蓋自顧景范方輿紀要晏一齋黔中水道攷已承明通志之誤_
貴陽山水圖記?|鄒漢勛|HCJSWXB_RAO_1881|卷百十八工政二十四各省水利五|禹貢一書為千古志地者之祖於九州之後即繼以道山道水洵以山水為志地者之關會不可略亦不可紊也禹貢而外師其意而作者有班固之漢書地理志伯益夷之山經曹魏時之水經蓋地理志取法乎九州山經取法乎道山水經取法乎道水也顧地理志踵之而作者不一歷史之郡國州郡地形諸志皆是而自唐訖明所存元和郡縣圖志諸書毋慮數十種卷帙雖有繁簡之異紀載雖有詳略之殊其體例固莫不本之孟堅也而就此千餘年中求一則效山水二經而製篇者蓋寡我　朝幅員既已超邁漢唐而好古知今之士閒世?出黃藜州宗羲始繼水經今水經齊息園召南隨規酈注水道提綱戴東原震更摹山經水地記蓋至是而志地之書駸駸乎漢魏而上儗夏初矣余意謂天下郡縣圖經咸能上師大禹中笵益鄜下儗齊戴則大山小山名川支川罔不悉備有以為畫野分疆之助亦有以為建都設邑之經易曰王公設險以守其國詩曰相其陰陽觀其流泉胥於是乎在今故繼疆里圖記而為山水圖記_
都勻邦水河為沅水正源攷|莫與儔|HCJSWXB_RAO_1881|卷百十八工政二十四各省水利五|漢書地理志戕柯郡故且蘭沅水東南當作北至益陽入江過郡二行二千五百三十里說文解字沅水出戕柯故且蘭東北入江按沅水凡三源南源曰邦水河?河中源曰魚梁江合流曰清水江經鎮遠府之清江廳及黎平府之西北境入湖南靖州界至黔陽縣會鎮陽江鎮陽江沅水之北源也出鎮遠府之黃平舊州西經施秉縣鎮遠府及思州府之清溪玉屏兩縣入湖南界經晃州廳又經沅州府至黔陽縣合清水江攷水經沅水出戕柯且蘭縣為旁溝水又東至鐔成縣為沅水東過無陽縣山海經亦云沅水出象郡鐔城西秦漢潭成當今黎平府大半府及鎮遠府湖南靖州之接黎平一邊說在剛水攷漢無陽當令思州一府及鎮遠府東北境湖南元州府上游靖州下游沅水先經鐔成後過無陽則清水江之源都勻半府及貴定縣平越州南鎮者實為沅水正源之旁溝水而鎮洋江則漢志武陵郡無陽下所謂無水首受故且蘭入沅八百九十里水經注所謂無水出故且蘭南流至無陽故縣縣對無水因以氏縣者也故今鎮遠府猶謂之?陽矣而鎮遠府之施秉縣黃州平都勻府之麻哈州清平縣及府屬首縣倚北之半及貴陽府之貴定縣倚南之半及平越州地為沅潕二水所源者皆漢且蘭縣地也嘗驗都勻邦水河實出貴定縣舊城南三十里之擺忙砦山中去都勻城六十餘里南流經江肘為江肘河折而東入都勻邦水司界曰邦水河又曰板水今邦水師即元之板水等處也又東經府南二十里之大河舖曰大河大河經馬尾砦北又曰馬尾河折而東北至茅灘與?河會?河亦出擺忙山谷東去邦水河源才數里二小源曲屈東南流入府界納諸小水會於龍場青苔二堡間又東南流經府城北折而西曰?河下有龍潭又曰龍潭河東南流經馬尾砦東亦曰馬尾河又東至茅灘會邦水河也二水自源至茅灘各曲折行百七八十里受納小水數十又東南經楊安汛南又東北經巖坦砦又經平安司東又經凱里營北又經臻洞司西甕壩營東又經重安司東南魚梁江自西南來會魚梁江出麻哈州西七十里壩忙山中涌石穴中如三斗盎謂之水頭去?河源處不遠東流經壩忙場側又經蔣岡塘西又經樂平司西曰樂平河又東北經大箐小箐又東入平越州界經黃絲塘西酉陽驛南又東為響琴峽峽中有萬善橋驛傳之通道也至是稱魚梁江又東北得葛鏡橋又東北有豬梁江卡龍河自西北各相次來會又東經楊老驛北麻哈江自南來會又東北流折而東經清平縣北之大風洞北又東經香鑪山北重安驛南曰重安江稍束會於邦水河乃謂之清水江也其知為沅水正源之旁溝水者邦板旁聲近擺忙壩忙皆旁之切音餘二千年水地正名聲音文字閒猶可得其彷彿也由邦水河?河源處至會魚梁江約五百餘里由魚梁江源至會邦水河?河約三百餘里?河邦水河自都勻城外及大河餔即通舟楫而魚梁江至重安驛下將會之所方可命船長短大小又不同則水經漢志所指沅水之源尤必以邦水?河為正洪稚存先生水道攷已有此說且由?河源處計至入鎮陽江約千二百餘里又計至入洞庭湖合二千四百餘里由鎮陽江源處計至入清水江約八百餘里並與漢志沅水行二千五百里無水八百九十里相應也黃?洲今水經乃混無沅為一固非齊吹風水道提綱知無沅為二而以出平越北境[之](乏)豬梁江及自牛?來會之卡龍河定為古出故且蘭之沅水謂牛?東北大山北麓水北入烏江南麓水即卡龍河會豬梁江此河源與豬梁江源山東西相去才五十里其北二百里即遵義府南之烏江蓋緣方志誤指且蘭在遵義遂牽就為說亦未為確又失載魚梁江一水至其謂清水江實沅水上源較黃平尤遠又謂重安司北金鳳山即鎮陽江源豬梁江至此已流三百餘里又謂鳳尾河至重安司東曲折行四百餘里夫豈不知沅水正源在都勻也_
金沙江源流考|黃楙裁|HCJSWXB_RAO_1881|卷百十八工政二十四各省水利五|金沙為長江之遠源。濫觴青海。經流西南徼外。南至滇中折而東北。至四川?州與岷江合。凡五千餘里。予別著江源考。茲不復贅云。惟是漢番譯語節節異名。圖經志乘。今古參差。不得不參考互證。衷於一是。又支流別派。匯納良多。原委分合。不可不辨。明一統志。金沙江即古麗水。源出吐番巴薩。過拉木山。譯言乳牛石也。謂之犁牛河。訛犁為麗。一名神川。唐書南蠻傳。貞元五年。南詔異牟尋大破吐番於神川。遂斷鐵橋。溺死以萬計。又西域傳。多彌木西?屬吐番。號難磨濱。犁牛河土多黃金。又地理志。渡西月河二百一十里。至多彌國西界。又經犁牛河。渡藤橋百里。至列驛。舊志指此為古若水。不知若水即今鴉龍江也。或謂此即繩水。按水經注。若水經越嶲大筰縣入繩。繩水出徼外。山海經曰。巴遂之山。繩水出焉。東南流亦為二水。其一水枝流東出。經廣柔縣。東流注於江。其一水南流。經旄牛道。至大筰與若水合。自下亦通謂之繩水矣。明僧宗泐望河源詩自記云。河源出自抹必力赤巴山。番人呼黃河為抹處。犁牛河為必力處。赤巴者分界也。其山西南所出之水。則流入犁牛河。東北所出之水。是為河源。今自黃河源至[金](今)沙江源。僅三百六十餘里。中隔巴顏喀喇山。宗泐之言。與今頗合。必力處。即布壘楚。聲相近也。蒙古呼水為烏穌。吐番呼水為楚。或譯作楮。故此江上流在青海境。則稱木魯烏穌。至吐番境。則稱布壘楚。至巴塘則稱巴賴楚。入雲南麗江府境。則稱麗水。夫犁也魯也。壘也賴也。實皆麗之轉音。非有異也。沿江產金之區。亦在維西中甸境內。此又金沙江之所由得名也。舊說皆言源出吐番。唐宋以上。青海氐?諸部落。悉併於吐番耳。據今之疆域。則此江首尾。未嘗涉唐古特界。其上流凡五源。俱在青海。正源木魯烏穌出巴薩。通拉木山。即犁牛石也。東南流折而東北百餘里。與西北源喀齊烏蘭木倫河合。源出勒科爾烏蘭達布遜山。東流二百里。折南流百里。又東南二百里入。木魯烏斯。又東北三十里。與西南源拜都河合。源出蠻箐中。北流二百里。入木魯烏斯。又東北百里。左受一小水。又東六十里。與南源阿克達木河合。源出阿克達木山。從小海子東北流出。折而西北。屈曲三百餘里。入木魯烏斯。又北流二十里。與北源托克托乃烏蘭木倫河合。源出錫津烏蘭托羅海山。東南流五百里。入木魯烏斯。又北流轉東百里。有匝伯輝河自南來會。源出上格爾吉土司。北流三百里。入木魯烏斯。又北流轉東二百里。右受玉樹土司二支流。又東南三十里。有那木齊圖烏蘭木倫河。西北來會。源出那木齊圖山谷。東流七百里。南入木魯烏斯。又南流百里。左受庫庫烏斯。及圖喀爾圖二支流。又南流折東三百里。右受齊齊爾納河。有二源。一出阿拉克碩土司。東北流一出阿移尼喀察木山。西北流。合而北流入木魯烏斯。又南流轉東南四百里。右受隆布土司一小水。此以上皆青海境也。又南流經北武土司。折東南至納奪土司。入四川邊徼。乃名布壘楚。又東南經德爾格忒宣撫司。有支流發源春科土司。南流二百里來會。又東南至上瞻對。左受一小水。折而西南。流至峪納土司。有多克楚河。發源桑昂巴野番山寨。西北來會。__又南流經瓦述國隴麻里諸土司。又南流至上臨卡石。入巴塘境。名巴賴楚河。自納奪至此。約七百餘里。又西南經上下穌阿三百里。至牛古。巴塘河東北來入之。巴河二源。一出小巴沖。西流三十里。經巴塘民堡之旁。一出上臨卡石之北。南流二百四十里。至巴塘丁零寺前。二水相合。西南流三十里。至牛古。入布頓楚。又南流六十里。至竹巴籠汛有渡船。為入藏之大道。沿江兩岸。皆懸岩峭壁。水勢洶湧。桑昂巴野番。往往乘皮船順流而下。?掠商旅。又南流少西九十里至過隆。又西南百餘里。右受宗俄之水。又南流四十里。左受六玉宗雜之水。源出邦又。水南流經東拉多不日工。至六玉宗雜。折西南入布賴楚。又南流轉東南二百里。經茶利大山。入雲南維西廳界。乃名金沙江。又東南二百里。至奔子湳汛。巴隆達河西北來會。有渡船。為滇人入藏之大道。或指為古之蘭津。非也。又東流五十里。有交界河東北來會。源出裡塘。南流至耿中橋為巴塘。中甸之分界。設有橋頭汛。此河深廣。不亞巴隆達河。首尾千里。其名稱無所考。自來圖志皆遺之。惟衛藏圖志有交界河。當指此也。折南百餘里。經塔城關之東。__沿江兩岸。土人多穴地取沙以淘金。又東南百餘里至巨甸。自奔子湳以下。水勢平緩。兩岸多有村落田畝膏腴。人?稠密。土人號曰摩梭。為六詔之一也。又東南流經石鼓營阿喜汛二百里。至木筆灣。折而東北。環遶大雪山之三面。南詔蒙氏。僭封大雪山。為北嶽金沙江為四瀆之一。中甸境內碩多罔河西北來入之。源出中甸東北海子。西南流至小中甸青香樹。折而東南。入金沙江。又南流經永北廳西境麗江縣東境。左會無量河。右受漾弓江。源出麗江縣東北大雪山。南流經府治。又南經鶴慶州。折東入於金沙江。又南流至賓川州西境。右受枯木河。源出小浪穹土司折而東下。程海之水自北來。答旦河自南來入之。答旦河發源賓川州南境。北流至州治。經?足山。又北少東入於金沙江。又東流至白鹽井。右受泡江。源出雲南縣北界。東南流轉北至白鹽井。入金沙江。又東流少北。左受沘那大羅二河合流之水。又東流與打沖河即鴉龍江之下流相會。折南經紅卜苴土司。左納二小水。右受大姚河。源出姚州。東北流至大姚縣。又東北入金沙江。又東南流左納黎溪州土司一小水。右受龍川江。源出鎮南州西境東南流經楚雄府治。折而北會定遠河。轉東流。歷廣通縣。又東北至元謀縣。又東北入金沙江。又東流至白馬口。車安河自北來。源出會理州東北境。南流至州治。又南受四卜水。又東南入金沙江。大環水從南來源出勒品甸土司。北流經環州土司。入金沙江。?會。又東經通安州土司。轉東北至法?。會普渡河。源出昆陽縣西南境。北流經安?縣治。東曰安?河。滇池之水自東來會。又北流轉東北。經富民縣治南。又東北與掌鳩河合。又東北。入金沙江。又東流會玉虹河。源出苦竹土司。東南流。受二小水。入金沙江。折東北左受一小水。又北流納會通河。有二源。俱出者保土司。合而東南流。經會理村。折東。入金沙江。又北流右納壁谷河。源出尋甸州西南。北流轉西北。入金沙江。又北流經會澤縣西境。受以禮河源出會澤縣南。西北流入金沙江。又北流左納一枝河。源出阿都土司。南流歷天久據沙諸土司。轉東南至窪烏。入金沙江。又北流經木期古二十一寨。至巧家營。與車洪江相會。源出嵩明州南嘉利澤。名牛欄江。北流合馬龍州之西河。折東北歷霑益州西境。名車洪江。又北流歷宣威州西境。又北流闌入貴州威甯州西界索橋。折西北流。入金沙江。又北流。左右各受一小水。又北流歷永善縣西境。至黑米?土司納一枝河。源出竹黑土司又北流經沙罵土司。折東北至千萬貫土司。受一小水。又東流經雷波廳治南。__又東經黃鄉蠻夷二土司。至平夷受馬湖之水。源出馬湖。東流名石角河。折南入金沙江。又東流至泥溪土司。左右各納一小水。又東經屏山縣治南。又東流左右各受二小水。至安邊受大小紋溪之水。大紋溪源出魯甸廳。合恩安之水。東北流。經大關縣治。折東流。入四川筠連縣界。與小紋溪合。又會定川溪。東北流。入金沙江。一名橫江。又東北至?州府城東。與岷江相會。此後不復稱為金沙江矣。自麗江至?州。里數未敢遽定。其曲抱建昌之三面。等諸河套。李穆堂先生所云南北二幹如黻文亞字者是也。約計二千五六百里。自發源至此。則已六千里而遙。然山峽緊束。急溜奔瀧。怪石危灘。不通舟楫。至?府以下。然後帆檣絡繹。水驛遠近。支派分合。固昭昭在人耳目。無俟重述焉。_
濬湖州漊港議|劉汝璆|HCJSWXB_RAO_1881|卷百十六工政二十二各省水利三|浙西三郡水源。來自天目。而嘉湖為尾閭。經婁河而東入于海。地連江蘇松江蘇松二郡。餘杭為上流。嘉湖為咽喉。東至蘇松入海。今餘杭壩既已修築。是上流略治而去路不駛。下游易致水災。故浙西籌疏濬下流。必須合江蘇並舉湖州七十二漊港為洩水之渠。道光三年大水。當事亦以為憂。於是疏濬婁河。其經費從漕糧出。每米一石。派錢七文。名曰婁河公費。當時林文忠官江蘇。官吏皆得。人民不擾。而事以集。至道光三十年。水災更甚。論者以下流壅塞為言。當事正欲疏導。適粵賊陷金陵。浙中時時告警。遂不復言。今則大寇削平。漊港開復之急。更有甚於曩時。惟需費至五十萬兩之多。固宜權其緩急。以濟要工。夫民窮財盡之後。斷不可橫征苛歛。再勞民力。又不可因庫?支絀。稍涉遷延。傳云。凡事豫則立。不豫則廢。昔明歸太僕論東南水利。謂無事之時。每言費絀。不為民計。及至倭寇猝發。歲縻數百千萬。亦能支持。果如思患預防。則得此一舉。而水旱無憂。在　國家省賑貸之費。民間蒙樂利之休。歲入甚多。富庶可期。是知為　國宣力。尤宜籌其大者遠者。毋狃於目前之煩費。貽大患於後日也。_
開濬南湖議|劉汝璆|HCJSWXB_RAO_1881|卷百十六工政二十二各省水利三|餘杭南湖。受天目來源。匯於一湖。漲則洩之。浙西可無水旱之虞。宋時南渡。益治水田。立國偏隅。藉以給用。而前此楊龜山先生尤著治績。至今有祠於湖濱。自明以來。時經鼎革。豪強兼併。國戚邵氏等。佔湖為田。右柱地界移於鱔魚塘。范忠貞撫浙。浙民言之。公議開浚。奸民大窘。黠者為蜚語以誑當路。事遂寢。道光三十年。浙西大水。大吏始籌小利。餘杭廩生李祿來刊呈南湖圖說。上之方伯。汪公言開湖之法。先開小河一道。俾小舟可行。又開橫河一道。界作十字。挑出之土。即可燒磚。則杭磚瓦自多。其價必廉。人家易作磚牆。禦火為易。此以工代賑之法。而亦浙西數百年民生利害之所關也。方伯覽其策善。親往相度。方議興工。旋以疾去。即佔湖之家。不利於己。多方阻撓。後東南兵興。遂無有議及之者。李君於辛酉冬殉節。南湖圖說刊本亦遭劫火。去年水發塘壞。汝璆守杭州。親往履戡。關係一隄需費亦在十萬兩。實無?可籌。焦心棘手。有一隄風雨萬家憂之句。蔣薌泉中丞聞而感歎。適有守城湘勇六千人。汝璆商請移駐修葺勇有例餉。不勞民力而隄可成。中丞然之。乃自率師躬往督修。歷兩月之久隄成。而下流不能為害。亦可蔭注田畝。即仁和錢唐患區可永保無虞。民困甦矣。隄雖成。而湖中之壅塞過半。再加挑濬。蓄水多即可灌溉田畝。應需之費無幾。即就靠釐項下籌撥。竊念東南財賦雖經核減。尚重於他省。不獨民命攸關。亦國計所係。雖經費支絀。而工程似不可緩。古人舉非常之事。皆從極艱難困乏中獨力任之。豈非今日之急務耶。_
陳水利說|姚輿|HCJSWXB_RAO_1881|卷百十四工政二十各省水利|今天下至不足者財也。至足憂者貧也。不知國貧。由於民困銀錢不足。由於積儲不充。蓋　國家之賦稅皆取於民。民困不能。輸將。於是有民欠。一有偏災。勢必議捐議?。而又不能?給。於是小民飢寒交迫。則相率為非。長吏失於撫馭。遂至釀成事端。縻餉勞師。不可紀極。是　國家有賦稅之名。而無賦稅之實。且不僅無賦稅之實。并有意外之縻。百姓不足。君孰與足也。若使民物康阜。仁讓風行。伏莽不生。輸將恐後。是　國家有賦稅之實。絕無意外之縻。用者舒而生者眾。自無匱乏之虞。百姓足。君孰與不足也。至銀錢所以通布帛菽粟之有無。非以之禦饑寒也。所以古者貴粟重農。使民有三年九年之蓄。積儲已多。緩急有備。雖有水旱。不能為害。?銀錢之所出有限。彼嬴則此絀。布帛菽粟產於地。生於人。取之不竭。生之不窮。且饑不可以為食。寒不可以為衣者。銀錢也。一日不再食則饑。終歲不置衣則寒者。布帛菽粟也。使銀錢少而布帛菽粟多。不難將布帛易菽粟。菽粟易布帛。一切器用。俱可有無相通。如銀錢多而布帛菽粟少。則此之所長。不能易彼之所短。雖坐擁厚貲。立有凍餒之虞。且布粟足而銀錢亦覺其有餘。非銀錢忽能有餘也。以其用少而銀錢自見其有餘。試以時事證之。道光三十年。南省米價至七千文一石。八口之家。每歲食米約計十五六石。合制錢百有餘千。設家藏百千。不足以糴米。他用無著。日形不足。乾隆時。南省米價不過千二三百文一石。八口之家所藏之錢。僅五十千。糴米十餘千。尚存三十餘千。足備他用。反覺寬裕。此布帛菽粟多。而銀錢日見其有餘也。獨是欲民富而積儲充者。則惟有亟興水利。輿請約?言之。北五省自古帝王建都之所。民生庶富。未聞仰食於東南。蓋斯時川澤通。溝洫利。水旱有備。積貯無缺故也。自溝洫廢。川澤為民佔耕。始則以為開荒增賦。有益於官。而不察其為川為澤。聽其阻塞。年復一年。故道盡失。蓄洩無所。雨少則無從引水以濟之。勢必赤地千里。雨多則又無河道以洩之。甚至汪洋一片。旱澇悉聽於天。此所以多凶歲也。并有無知愚民。侵占大道。或取土壅苗。將大道變為溝瀆。往來大為不便。而地亦陰受其害。不知川澤相為體用。川主流。澤主聚。川則從源達之。澤則從委蓄之。有大川以洩水。則田不致澇。有大澤以蓄水。則旱不成災。此古之立國者所以先視山林川澤之利也。?陝西河南大河之外。俱有小河。并有渠堰可以蓄洩。山東則有汶運沂瀨等河以洩水。亦有諸泉以灌溉。山西則有汾沁汭洚等河以洩水。亦有大澤以停蓄。如法興修。盡成沃壤。即直隸大小七十餘河。除東府數河各自入海外。餘俱會於天津。以達於海。若衛河即南運河。白河即北運河。永定河即盧溝河。又有二淀曰東淀西淀。又有二泊。曰甯晉泊。即北泊。大陸泊。即南泊。此皆諸水總會之所。永順流濁。故亦名渾河。康熙三十七年。直隸巡撫于成龍。以渾河衝半壁。近其祖墓。奏改河道迤東入淀。淀清渾濁。沙停河淤。衝決為患。__雍正三年。　　上令引渾河別由一道入海。水患漸息。至道光三年大水。漂沒數百里。又費銀數百萬。為之修治。庶得疏消。近來小河多塞。水不能洩。大河淤淺。水不能蓄。伏秋暴漲。四處泛溢。治河諸臣。慮其衝決。為之加高河堤。不知此治其末也。蓋河之所以為患者。因河水多沙。河身日淺。愈積愈高。有與平地者。有反在地之上者。若不治其本。而但知加高河堤。河堤雖高。而河身愈淺。民地愈低。此所以多衝決之患也。輿以為現值　國庫未盈。經費不足。一時難以修治。請先擇其緊要而可不費帑銀者。為之以收其實效。徐復圖其大局。以規久遠。所云可收實效者如何為之。輿謂大河不論外。凡小河與田間之水。俱有來去。觀其來在何方。洩在何方。何處可以停蓄。何處可以入河。於大道兩旁。各開深溝。溝中之土。即培大道。使水由彼而來。由此而去。或使停蓄。或使入河。停蓄處掘之使深。入河處攔之使塞。旱則引停蓄之水以濟之。澇則洩溝之水以消之。州縣小道。亦各處開溝。使水到處流通。欲蓄由我。欲洩亦由我。此即古溝洫之治。今不復其制。師其意獲其利亦可矣。然蓄水之所須在水來之處。旱則放之順流而下。隨處灌田。若蓄在最下之處。則逆行為難。亦不可不知。且西北地廣土脈厚。水源亦深。比東南塗泥上上數倍。如法治之。若非非常大水。歲必豐收。且大道高。行人往來亦便。兩旁各有深溝。戎馬不能橫行。十字口各設更柵。官兵守之。盜賊之風亦息。一舉而數善備。疆吏何久不為此。輿丁未抵都。路過河間。見有如輿所云治者。私冀觀感興起。可使直省盡成沃壤。戊申晤永定河道熊虛谷觀察。始知河間之所治。皆虛谷觀察為守時之所經畫也。迨升通永道。後任不理。仍復故常。然則事非不可為。亦非無人為。苟在上位者欲使之為。不過期年而大局?定。雖熊觀察之所治尚未能一一如法。苟擇一知水利明地理者為之指使。無不盡善矣。或曰。小民不知治水。將何以為。輿曰。小民不知治水。無不知治地。治地即所以治水。蓋地治而水亦治也。或曰。小民性惰。又不知大局。焉能無費而使之治也。輿曰。小民不知大局。而自己之地則知之也。一經旱澇。則顆粒無收。已歷有年所矣。使之整治以後。從此旱澇無慮。利雖　國之利。小民亦未嘗不利也。小民不知利　國。豈有不知利己者乎。?農隙之時。晨夕無事。而偶務勞於溝洫。即可歲歲豐收。雖至愚者亦必欣然樂從矣。由是則旱澇無災。地皆生殖。一歲之所出。足備歲餘之資數年。後家有蓋藏。不待南糧而自足食矣。至南省財賦莫盛於江浙。輿故先言之。江浙所最盛者。莫如蘇松常杭嘉湖六府。賴以奠乂者。全在太湖。太湖即禹貢之震澤。職方之甚區。計三萬六千頃。周圍八百里。居兩省之中。跨三州十縣。為諸郡蓄洩之所。吳淞江等處。乃太湖入海之口。故蘇松常無杭湖之來源。則水易涸。常嘉湖無蘇松之去委。則水四溢。所以蘇松入海之河道。通湖州入太湖之河道。塞則水患在蘇松常。并及嘉湖。此東南數郡之所以盈歉共焉者也。然此論大概水患。若欲治之。非假以歲月不能成功。為目前計。請亦先治其易為而有實效者。__蓋五郡俱是稻田。田之圩大小不等。有數十頃。或數頃。並有一二頃者。田外俱是河道。十分之一是大道。大道向有官塘。今損壞者多。塘亦漸低。并有斷缺。行人往來。久已不便。田則更受其害。在小河者。或桑地。或田塍。或蕩阡。形勢高者十有六七。低窪者十有三四。高者可以禦水。然一處稍低。水即從低處入。所以大水驟至。田皆沈陷。自道光三年後累年水患。二十九年尤甚。為從古所未有。民之饑而死者不可勝數。三十年夏秋之交。已十大稔。八月十三四兩日。大雨如注。水勢陡長。將熟之禾。半為水淹。歲反大?。輿以為官塘擇其有桑麻者。地主修之。無桑麻者。官僱人修之。費歸錢糧內扣除。如官捐修。則更善矣。田塍蕩阡之底者。圩中公派人修之。或加高二三尺。加?一二尺。河旁低地。亦一律增高。地主主其事。督其工。所用之土。即於?兜處或小河淺窒處取之。淤塞去則水道通。地土高則田地固。所謂一舉兩利也。雖水暴漲之時。鄉民亦晝夜用土培築。於臨時祇能築其人力所及。不能築其人力所不及。且衹能顧一方。不能顧全局。何如救於無事之時一一得效乎。外面河岸可以栽柳。柳根能固岸。柳枝可作柴料。田?蕩阡。可以種桑。凡種桑樹者。歲必攆泥。一年可高二三寸。田土墓與地。日見其高。水患可以永息。如雨水過多。田中水積。以水車洩之。如雨水少。田中水淺。以水車引之。水旱無災。歲皆大有矣。若山地慮旱不慮澇。相度地勢。逐處擇低窪之所。令作公地。使之開深以蓄水。水多則洩以注川。雨少則引以灌田。層層蓄水。處處攔阻。旱則有灌溉之資。自無苗[槁](稿)之患。歲亦大有矣。江浙大縣。如吳縣漕米二萬七千八百石。[倉]穀三萬石。嘉興縣漕米六萬五千八百二十石。倉穀一萬三千三百三十石。烏程縣漕米七萬五千一百三十石。倉穀一萬八千九百八十石。民間豐收。每年一縣。約有一百餘萬石之數。統計水旱及[偏](?)災。十年不過五年豐收。如水利行。歲皆豐收矣。十年之中。一縣可多五六百萬石。一府計之若何。合一省計之又若何。且西北水利亦興。南漕不必北上。留為本省兵吏口糧之用。則到處盈倉盈箱。菽粟如水火之治。竟可復見於今日矣。或曰。子是大言欺人。如能為之。自漢至今。已有二千餘年。何以無人為之。可見非無人為。不能行耳。輿曰。不能行是無人為。非為之而無效也。子不聞仲子治百里之國。三年可使有勇。冉子治數十里之國。三年可使足民。輿之言欺人。豈仲子冉子之言亦欺人乎。如二子之言不欺人。百里數十里彈丸之地尚能奏績。豈　國朝幅員數萬里。民人億萬萬。食有不能使之足。兵有不能使之強。民有不能使之信哉。此說非僅出自北門。三代後之富庶者亦不少。唐貞觀元年。年米直絹一匹。四年米不過三四錢。其效何如。焉得謂無人為也。如或不信。此乃不病　國。不傷財。不害官。不擾民之事。何妨先以一方試之。試之有效。?處行之。試之無效。停之亦無所損。試之若何。令一賢能之縣令。親到鄉間。熟觀地勢之高下如上所云云。為之擇里中紳耆能任事者主之。不準胥吏於其間。照地多少。公平派人。紳富不能自為。僱人為之。__大凡民情每難與謀。始不能因其為難而中止。此為大局。即為小民。設有姦民設計攔阻者。當即懲辦。愛民如子者。不能不嫉惡如讎。子產治鄭。所以誰嗣之歌先云孰殺也。冬令開工。易治之所。數月即畢。遇難理者。三年亦必有成。觀以後或水或旱有無成效。即可知矣。此輿晨夕讀書數十載。南北閱歷數十年。細察地土。廣詢輿情。確知其大有裨益者。故敢言之。惟冀仁人君子採納焉。__　_
核辦永定河工程?項摺|曾國藩|HCJSWXB_RAO_1881|卷百十工政十六直隸河工|奏為核明永定河工程酌擬辦法請撥?項、恭摺仰祈　　聖鑒事、竊維永定河北下四汛隄岸、於五月二十一日漫決、接連伏秋二汛未克合龍、八月間奏派候補道蔣春元前?署理、籌度興工、并飭周歷下游、詳加察勘、下口是否疏通、中洪是否無阻、一一勘明、免致此處甫經合龍、彼處又報決口、仍蹈近年之覆轍、茲據蔣春元?稱、自八月二十一至二十五等日、督同文武員弁、周歷查勘、查永定河自南北七汛以下、河道寬至數十里、由道光二十三年至今、所謂下口者、或傍南岸而行、或傍北岸而行、或歸中道而行、均下抵鳳河以達於海、遷徙不常、茲勘得舊傍北岸之河、北七頭號至三十一號、均係河身寬深、距隄亦遠、形勢極順、無如三十一號以下、河距隄身太近、其形甚窄、至四十八號以下、並無隄身、水出則漫淹武清東安、是改歸北岸之議未可舉行、其舊行中道之河、若由北七工三四號向望河樓調河頭仍引入中道、距南北兩隄均遠、一線順流、無所依傍、直達鳳河、形勢亦順、無如間?淤墊太長、漸成平陸、有并無河形者、所需經費過鉅、是引歸中道之議、亦未可行、惟近年水傍南隄之河、即係道光二十二年以前之故道、目前水入下口、不能不循此道而行、人力稍覺易施、惟下口既傍南岸而行、則南七各號、即係初近下口喫重之地、查南七五號、同治六年漫口、秋後堵閉、內限於經費、未將攔河大壩修復、合龍之後、淩汛漲發、即已鼓裂塌陷、幸去年南四決口、該處未經過水、今年南上合龍、大溜甫過、該處水上埽面、與隄相平、岌岌可危、現在隄身受病、隄內坑塘太深、頭分引河太窄、是南七之六七號、實為下游第一險工、茲擬向前第五村之東南隅、另挑引河工長七百丈、下與舊挑之河身相接、并於南七工頭二號做一截水大壩、鑲埽發樁、工長百丈、撇水入新引河、不入坑塘、仍於壩根兩傍、作一圈?、工長千丈、以?前辦之隄、估計土埽各項、需銀一萬六千兩有奇、此南七初近下口預防危險、擬辦引河壩?之工也、至龍王廟上下、河身甚窄、並未刷寬、須加挑至十二丈寬、寶店?以下五百丈、亦宜挑寬加深、估需實銀一萬八千兩有奇、其餘河槽稍寬及離鳳河較近之區、姑置後圖、此疏通下口之工也、南六南五北五兩岸、以上至張家墳西頭、工?甚長、紆曲過多、水來則壅積難下、以致上游?高、急應節節挑挖、或裁灣取直、或切坎順軌、只存南五十七號、北六十三號、兩處次險之工、其餘一切險工、皆已撇去盛漲、來時或可勢同建瓴、徑行無滯、估需實銀二萬二千兩有奇、此挑挖中洪之工也、至北下四壩上、均皆墊陷堅實、惟秋汛以來、金門口刷寬、現尚有十二三丈應行進占、金門口水深一丈一二尺、一丈三四尺不等、新[佔](估)背後之土加寬加高、又添做養水盆河頭、則須向南展寬以順來流、引河又須加挑、以通去路併前此搶辦時用過之費、共估需銀二萬四千兩有奇、此堵合北四決口之工也、__此數者惟北下四汛堵口、係屬正案、其餘皆係另案、然不辦中洪下口、則合龍後水勢不能下行、不惟新工喫重、即凡水經過之處、隄身處處堪虞、四項工程、共估需銀八萬餘兩、伏乞源源發款、及時趕辦、至向來方價料價、皆有常例、此次剔除積習、核實力減、以求撙節等情、具?前來、臣查永定河工、近年多係由外捐辦、去歲經署督臣官文奏請帑項十一萬、仰荷　　聖恩允准、臣春間到工、又於南七南四引河、增撥銀二萬三千兩、已屬非常之舉、今冬又需專?八萬、殊覺糜費過鉅、第既據該道暨各員勘明、不辦中洪下口、則水勢不能暢行、仍恐合龍之後、旋即失事、隄身受病已久、本屬在在堪虞、臣不得已札飭核減銀九千兩、准其一面興辦、至由外勸捐歷年成案、皆係由司庫借撥現銀、再於歲修項下、按年攤扣歸款、歲修等銀、久經裁減、又加扣去捐?、則河員之領項愈微、到工之實銀愈少、河務所以日壞、皆在於此、臣愚以為欲整頓河務、必須停止攤捐、發給現銀、免致廳汛有所藉口、即以作弁兵夫役之氣、合無籲懇　　天恩、飭部撥銀四萬兩、下少三萬餘兩、臣即於江南協直項下撥發、今年直隸水旱報災、近七十縣、民力窮困、藩庫無可動撥、伏乞　　聖慈亮鑒、如蒙　　俞允、臣當分別辦理、張家墳一帶挑挖中洪、龍王廟以下疏通下口、二者皆多年失修之工、即用部撥之?、其北下四汛堵塞決口、南七六號添做壩?、係近日應辦之工、即用外籌之款、如此區別造報、庶不失慎重帑項之義、所有核明永定河工程、酌撥辦法、請撥?項緣由、恭摺具[奏]、伏乞　　　皇太后　　皇上聖鑒訓示、謹　奏、_
永定河工?民交土流獘疏|徐樹銘|HCJSWXB_RAO_1881|卷百十工政十六直隸河工|為永定河工?民交土流獘已極、請將河工自有之?作為雇夫挑工之費、請　　旨遵行事、照得河兵積土以防險、鋪夫守鋪以協防、歷查成案無異、自近年餉項不充、兵多缺額、鋪夫之給地畝者、或水衝沙壓、或旱澇不收、於是河員孫國培牽引協防大汛之條、河道李朝儀試行?夫交土之令、又以窮民無力、令紳衿雇夫折錢、於是汛員百總、概之於沿河、出之以殘虐、變本加厲、十有二年、水旱頻仍、民情怨鬱、前因狼?蘆城等?民呼訴前來、經臣於本年三月初四日、以永定河?民窮困、請將河工酌用民力章程停止、　奏明在案、連旬以來、復據涿州良鄉固安永清等處之丁各莊等四十五?、?[?](都)等十九[?](都)、孝城等二十六?、王居?等二十二?、共一百十六?莊、三百數十人、前後奔赴哭訴到?、呈稱民苦萬分難支、交土之事、一日不除、?民一日不安、籲求辦理等因、臣當經將該?民等加意拊循、飭令回籍、仍飭?各司巡檢、酌留耆老數人、聽候傳訊、臣查前任河道李朝儀原議、每里一鋪、每鋪五人、上隄交土、五日更換、九十日之後、准其下隄、是農忙之際、每鋪九十人、全河四百三十里、役使耕農、至三萬八千餘名之多、宜其囂然不靖、控案纍纍、既而改令方春二月上堤交土、?民均派充當、每鋪五人、逐日更替、於是全河需用之?民、約一十八萬數千人、老幼廢疾、肩挑戶販、無一獲免、而良鄉之長新店、永清之信安鎮等處十一?、霸州之策城等處三?、東安之河港、均?明奉文折銀折鋪、律交道庫、於今數年矣、督臣李鴻章於同治九年十二月奏明、倘有包折等獘、該道查辦嚴?、載在永定河志、今良鄉等處折價如此、顯與奏明章程不符、河員及地方官既已奉行不力、無怪河兵之極意橫暴、虐使無辜、至於此極、　國朝愛育斯民、無微不至、而河員創行苛政、地方官依違附和、不加審量、視為定例、毒害民生、有傷政體、臣每一念及、不勝悲憤、急宜改絃易轍、以蘇民困、而重要工、查河身既高、不能不去淤以洩水、河槽日淺、不能不加土以增隄、就沿河設夫一千六百五十人計之、不過需土七萬四千餘方而已、若照歲挑中洪例價計之、不過需銀七百餘兩、辦理誠恐不敷、酌中定價、以民價每方銀七分計之、不過五千一百餘兩而已、永定河歲領修隄經費九萬四千餘兩、已於同治十二年議復原額、確有指?、毫無折扣、不得謂之經費不?、且所謂修防者、即謂去河中之積土、因以為防險之資也、有此戶?、自當實用實銷、而必虐取之斯民、以遂其貪酷之計、亦何忍而為此、李朝儀試行之始、謂可薄收小效、不知流獘如此之甚、是宜急為禁革者也、顧欲正其失、必先塞其源、果能實餉實兵、毋令缺乏、實工實土、毋令假藉、則額兵應挑之土既已有餘、__光緒三年三月河道李朝儀詳請於額領工需之外、再撥銀四千兩、多為購覓成土、堆儲要工、以資抵禦、經督臣李鴻章批准、歲加銀四千兩、在釐金項下撥給、又河淤地畝五百九十餘頃、每畝徵銀三分、歲徵銀一千八百餘兩、及蘆課等項、解儲道庫、聽候撥用、此皆河工自有之?也、合之加撥釐金之數、以之購土、已無不足、又向來河工領??平六分、亦有請免扣平成案、今歲額九萬數千、計此扣平一?、若荷　　特旨免其扣平、可得五千六百餘兩、亦屬河工應有之?、擬將加撥釐金地租蘆課扣平數?、定為永遠雇夫增土之費、兼為以工代賑之謀、即使時價倍增、有贏無絀、要工益增完固、民情咸泯怨咨、而河道試行?民交土之令、可以永遠革除矣、上年雨水為災、民力異常困瘁、仰蒙　　聖明洞鑒、交土之獘、臣前摺奏明仰懇　　恩旨豁除、而?黎望　　澤之殷、惟恐下情之未能上達、加以河員兵目、狃於積習、危言恐嚇、詭計督催、方夏農時、既方力作、饑疲之後、彌形悚惕、是以百數十里之外、連州跨縣、不惜扶老?幼、怨控哀訴、沓來紛至者、百數十村莊之多、揆其危苦之情、大抵難安旦夕、可否請　　旨上年沿河被水村庄交土之令、先行停止、明降　　諭旨、　　宣示　　德意、定億萬眾危疑震撼之情、靖河目等跋扈囂張之氣、不勝至幸、至購土所需、取之河工自有之疑、似屬簡便易行、如蒙　　俞允、應請　飭令直隸總督臣遵照施行、毋庸另行籌畫、輾轉需時、反滋擾累、　畿輔根本所基、民心國脈所繫、一夫不得其所、猶?　宵旰之憂、萬眾日瀕於危、乃出澆臣之計、雖總督事件煩多、未能專心河務、究其利病、而事經百數十?莊控訴、其為擾民害政可知、苛吏悍兵、亦當懲儆、以免效尤而除毒害、除將涿州等處?民指控折交鋪錢之汛官余昌壽孫國培等五名、外委史方之張天泰等七名、把總李[士元](士明)兵目王山等十三名、及過付天增布鋪同盛號、彙咨直隸督臣李鴻章、順天府尹臣周家楣分別?辦外、事關員弁兵目擾害閭閻、刻無停晷、臣不敢壅於上　　聞、理合恭摺具奏、伏乞　　　皇太后　　皇上聖鑒　　宸斷訓示遵行、不勝悚惶待　　命之至、再臣現在龐各庄稽察粥廠事宜、謹繕摺封、交臣衙門呈遞、合併聲明、謹　奏、__　_
河防補說|趙廷愷|HCJSWXB_RAO_1881|卷百零一工政七河防六|諸葛對隆中。鼎足三分。瞭如指掌。景略出華山。即定關中之局。識時勢者為俊傑。因其時勢以規畫之。於是經緯萬端。事功起焉。河務為事功之一節。要害所中。不過一隅一方。即合全河之遼遠。尚不及偏安之地。千百年來迄無善策。豈治世易而治河反難哉。予於今日之時勢熟思之。大抵因循苟且之弊居多。虛詞繁文之累尤不少。行水金鑑。綜數千頁。而引辨源流。侈陳奏議。穿鑿形蹟。附會災祥。讀者愈苦其浩如?海。莫測涯涘。治河方?。特重南河。章奏紛敷。鮮握頭緒。其他河防一覽。安瀾紀要。迴瀾紀要各書。碎椿橛夯硪跑號簽土諸類。農夫堊匠優為之。需次茨岸者。始焉亦藉圭臬。大體無關也。尤可異者。明乎江伯去唐虞已遙。州郡縣邑。全非舊治。乃以數十年無河患。遂謂偶合禹跡。獨不思明之河。東南入海。禹貢之河東北入海。跡於奚合。腐說流傳。直可勿論。然則果將何策乎。曰。時勢而已矣。然則委諸時勢乎。曰。識時勢而已矣。隄工起武陟滎澤。止於安東。綿繞幾二千里。當於何處識時勢乎。曰。以見在所處之地。以見在所處之地平險。此中大可觀時勢焉。即如曹中汛二堡至六堡。逐次磚石埽壩。予居曹濱。先後六年。經大汛五年。向之時勢若何。今之時勢若何。豈不可因時勢以規畫乎。或曰。以所觀曹河。今日時勢與昔異乎。曰。異。與昔平與險乎。曰。險。曹河自道光十三年後。水恬工隱。予逢清晏之庥。屢頌安瀾。即值甚漲。巨流順軌。加廂埽?無幾。拋護磚石。亦間用之。無事規畫矣。今則不然。南坦淤沙。直射河心。逼泊北岸。河身高側。提壺灌頂。坐灣之處。即生險工。以新順頭二壩為當頭迎溜。順水魚鱗壩一帶。皆刷?拖溜。時勢至是耳。奈何先不治之。曰。言之矣。溯周望口張家庄沙嘴。由舊河形。開引河濬入。劉曰。中洪而東。大吏病其費不貲。礙於轉請。言不行何益。若然。則今日時勢竟可不言乎。夫以予之管蠡。未必克當。而又安可不言。蓋防之法莫如守。守之法在於敵水之來。而保衛隄根。使任其衝擊。惟日增石增土以搶護之。非計之得也。?養癰貽患。剜肉補瘡。歲歲度支坐耗。所謂苟且因循。雖無冗濫浮縻之端。豈免尸位素餐之誚。當局者僉曰廣備工料。廣備誠是矣。保其非虛詞繁文。援例以報銷。立案以借挪歟。與其移東墊西。架名虧實。何不慨然動?。請十萬兩為率。就其急而權之。則撥運曹單廳無工之處。所積碎石于方。正料百垛。雜料(禾)麻十數萬觔。又酌運上游曹考廳之石若千萬。麻纜若干條。以應遠需。並非飭附近廳邑。增價買麻辦料。備其不虞。從其緩而治之。則不避嫌疑。不恤怨謗。派實任練員。無論河工各方文武大小。遴其廉潔。察其勤能委辦鉅石若干方。先自探悉工價。稱物平值。隨派公人就所採處督運。密訪查核。則官吏不致懷私。差役無從弄弊。積於二堡磚堆之下。三堡土壩拖壩之上詳驗清收。然後調集兵夫。依隄拋砌。形如燕趐。剪水裁流。約迤?三四十丈。寬十丈八丈。植基既堅。堵敵愈勁自必挑開大溜。回其力激攻南坦淤沙。沙去河?。而水游地中。則新順壩以下。絡繹埽工。全無吃[緊](繁)之溜。無溜則淤。淤長成灘。灘出河遠。隄身且固。舉曹河一方一隅。大概若斯耳。__且夫經費者。國家常經也。通變者。為政大權也。發十萬之金。一勞而永逸。縱難免議於農部。信可求諒於司空。然猶有籌運之方。以表公忠之志者。埽不?溜。則買料何妨減。石能捍水。則辦磚何妨裁。雜取夫土。均可量其輕重。以相撙節。不一二年而彌補。不一二年而羡餘。較之每年額銷巨萬。而故病依然。不差愈乎。若夫?於同寮。限於成規。無事則應領者飽其私橐。有工則請用者指為公項。積習久深。何堪悉數。此所以狂瀾不挽。滔滔胡底也。嗟乎。時數運於天。形勢移於地。而識運移之機者先在人情。曹與單運毗皆接壤豐沛。近日風俗。驕悍狡黠。莫此為甚。蓋單之二壩。嘉慶丁巳漫溢。興工垂數十年。相安太平。修守固視若故常。__化導尤無所為整率。逸樂當虞其患生。械詐或恐其禍伏。深望德隆品重俊傑其人。作四方之綱。造萬姓之福。力使民心湔洗。吏治肅清。酌乎時。準乎勢。於邇言微論中。導涓入海。撮壤崇山。砥柱之勳。庶幾允賴焉。非然。慷慨反斥為迂談。涕泣又譏其躁動。竊恐鄧艾之入。謝元之捷。安知非出兩武侯者之所逆料也乎。__　衛隄根一語扼要。權緩急二意周匝。所望德隆品重俊傑其人耳。而果為誰哉。__　絕大識力。絕大經猷。故而率請動?十萬。當事者讀未竟而案踼翻矣。末後畫出籌運之方。布置詳密。周易損益三義。互相為經。所謂不言利而美利利天下也。顧漏?塞盡。營營者復何所取資耶。非大仁人計不出此。非大仁人行又安能及此。聞是書上後十餘日。而口竟?。各有心肝。各有眼孔。豈禍機當前而漠不加察哉。不為鄭之昭。即率為宋之聾。此矇瞍所以過其朝而興嘆也。得此奮筆直書。事雖不行。而文自卓然。千古安得不拍案稱快。__　按時勢以立言。衛隄根。挑大溜。攻淤沙。一舉而三善備焉。雖非經久之策。而化險為平。可免目前橫?之禍。即數年後形勢不同。更以此法施之險處。亦可弭患未然。豈獨為曹河言之哉。__　_
敬陳管見摺|吳峋|HCJSWXB_RAO_1881|卷百零七工政十三直隸水利上|為疏濬黃河。敬陳管見。仰祈　聖鑒事。三月二十一日。恭閱邸抄。奉　上諭。前據游百川奏。查看黃河。酌擬辦法。繪圖呈覽。游百川陳士杰奏。查明黃河下游情形各一摺。當經諭令再行通盤籌畫。會同熟商妥議。詳細具奏。茲據奏稱。擬亟築縷隄。藉資保障。開徒駭馬頰河以分水勢。並擬開小清河及遙隄窒礙難行各摺片。?戶部工部速議具奏等因。欽此。仰見　　皇太后　皇上軫念民生。慎重河防之至意。凡薄海臣民。同深欽感。臣竊以為方今河患。宜杜治河之流弊。仿治河之成規。必帑不虛糜。河無旁溢。庶為經久至計。臣籍隸山東海豐縣。謹就見聞所及。不揣冒昧。條悉縷陳。以備芻擇。謹按漢書溝洫志。長安張戎言水性就下。行疾則自刮除成空而稍深。河水重濁。號為一石水而六斗泥。今民引河溉田。故使河流遲淤而稍淺。雨多水暴。至則溢決。是束水攻沙之法。始自西漢。欽惟　國朝治河方?。疊蒙我　聖祖仁皇帝親臨閱視。指授河臣。累修大工。生民利賴。恭查乾隆二十三年。江南河道總督白鍾山奏報徐城黃河刷深尺寸。河底通暢情形。欽奉　上諭。益當堅守束水刷沙之策。不可為保隄放水之庸計。以顧目前而貽遠憂也。又乾隆三十九年。欽奉　上諭。倘引河一開。黃水經流勢順。或遇夏秋盛漲。湍急遄流。吸動大溜。難於遏抑。濱河民田廬舍。恐不能無?突之虞。是其利小而患大。不可不慎之於始等因。欽此。　聖訓煌煌。允為萬世法守。今河入牡蠣嘴已二十九年。並無支流分洩。尚復淤墊日高。若再開引河。水勢散漫。更難望其疏刷。黃河水性。中洪大溜。從未分流。此處遄行。他處立成壅阻。而擬開之引河。上接黃河。下抵海口。均有二三百里。即使竭力疏瀹。諒難寬深。水過沙停。徒事勞費。又慮經流勢順設。或人力難施。以致奪溜。則將來挽復牡蠣故道。非數百萬帑金不能蕆事。馬頰小有漫溢。則慶雲鹽山諸縣恐被其累。如水勢大至。則天津為眾水所歸。形如釜底。大溜北趨。近畿受害。而河海兩運。亦恐窒。於大局深有關係。臣考河流自周定王五年宿胥口決以至西漢末。皆由天津入海。東漢以至宋初。皆由利津入海。宋景佑以後。導河入淮。以至國朝。皆由江蘇之安東入海。咸豐五年。銅瓦??口。又由利津入海。今利津海口。又非暢駛矣。夫北流而填淤。改為南行。則南行而壅滯。勢將北徙。今即不能導之使南。而可導之使北哉。臣愚以為北岸之徒駭馬頰二河。但可勿開。總宜停輟。如必需開挑。既與慶雲等縣接壤。亦應由直隸地方官詳細查看。方為有備無患。可否請　旨飭下直隸總督派員前往徒駭馬頰上下游。?加履勘。如開挑後津南數縣及天津海口確無妨。奏明始可動工。夫北岸果建遙隄。尚多保障。今所恃者一線縷隄。現在海豐境內。漫水四溢。獨馬頰乾涸。今乃開工引水。北行漸近　京師。甚為非計。且所謂不致有奪溜之虞者。恃閘壩而已。以黃水之澎湃噴激。?崖觸隄。豈閘板所能抵禦。竊為　畿輔危之。臣所謂杜治河之流弊者此也。__今日之河。必以大開海口為第一要義。恭查嘉慶十五年。欽奉　上諭。黃水下游日臻淤墊。甚至海口阻塞。尾閭不通。經朕力持定見。將海口挑挖深通。堵塞馬港旁趨之路。現在河水滔滔。東注更無壅遏之虞等因。欽此。誠以尾閭宣洩不通。上游潰決立見。今牡蠣嘴舊河口出路倍窄。河底更淺。自當設法變通。陳士杰既查出利津之南北嶺決口。距海不過四五十里。由此開入。較為便捷。且??本已漫淹。村莊無多。雖百姓搶築隄?。該巡撫亦明知工鉅地險。難保無虞。乃游百川陳士杰覆奏既稱便捷。不為無益。又謂刷有河槽。方可定議。游移不?。恐難收效。伏願　　皇太后　皇上力持定見。　飭下該侍郎等。即就南北嶺決口導使入海。實為正辦。臣考歷來河工多於冬令集事。今既查得海口消落之時。水行歸槽。便與岸平。疏濬自易得力。應於伏秋各汛。加意防護。仍俟冬令興工。又海口宜築長隄。從前雲梯關外淤沙。曾著成效。如慮上游盛漲難容。再將縷隄加高培厚。河身逢灣取直。逼溜愈緊。日刷日深。不致漲漫。明臣潘季馴即堅守此法。道光年間。舉人包世臣所議對頭斜壩。亦應試辦。凡此詳見治河諸書。足資考鏡。惟費?較多。然與其逐年開挑引河。何如將海口河身長堤對壩。分項分年帶修。於河防實有?益。宋臣文彥博。省力役以足財用之對。　御批責其不權輕重。是可鑒也。至混江龍鐵篦子。向用於合龍歸槽之後。隨溜新沙。可資鼓盪。若治年久河淤。則宋人鐵爪木把。　御批所弗許。臣所謂仿治河之成規者此也。臣檮昧寡識。原不足仰贊　高深。而縷縷愚誠。祗以事關大局。必當慎益加慎。不敢安於緘默。據實瀝陳。可否　飭下戶部工部一併議奏之處。出自　聖裁。臣不勝惶懼屏營之至。謹奏。_
河志自序|曹玉珂|HCJSWXB_RAO_1881|卷百零三工政九河防八|天下之水。其源最遠者無如河。然天下之水。其害最深者亦無如河。國計民生係焉。學者誦讀之曰。所當與禮樂兵刑。共為究圖。庶幾臨事而不惑也。酈道元云河應天漢。李白亦言黃河天來。蓋言其氣之相通也。夫天地之氣。以人事為寄。朱子云。人事修而河自聽命於人。斯論尚矣。或河不聽命。苟求其善治者。隨勢利導。亦云不遠之復。此必覽古人之得失。乃以知當時之趨避。大河自禹導後。不為患者七百餘年。至盤庚決圯。亦止遷都以避。不聞塞治。又數百年而至漢武。窮兵黷武。天下擾攘。乃決瓠子以示變。至於天子親臨。臣下負薪。方就成功。平帝時河決不治。不治而水適順性。日流日深。罔復旁溢。明帝止修隄以遙禦。嗣後河決之書不見於正史者。亦七百餘年。禹之治也。順水之性也。善治之上醫也。漢之不治也。任水之性也。不治之中醫也。雖任之非所以為政。然任之正合於順之之道。而中國享安流之福。與禹功同久。則君子之治河也。可以知所從事矣。宋之諸臣。不以人隨河。必強河從人。謬引邊防借河作險。又有二股六塔之役。勞而且費。豈惟公私幾於盡藏。而兵夫之陷溺淪亡者。稱數十萬。宋之勤於治。何如漢之不治耶。及蔡京王黼輩。以河塞致賀。而宋已不可能國矣。究竟險果可恃哉。天之氣也。地之經也。人不可與天地逆者也。是任之不如其順之。而逆之不如其任之。斯亦利害之較然者。余不。敏讀古人書。於兵刑禮樂。咸分類手錄。先有祥刑錄四冊。同學楊樹滋。欲代刻於臨淄。未果。今尚留樹滋處兵譚一書。篇帙頗煩。貧難就梓。惟河志甚簡。候選無事。刪為八卷。一志河源發於地之從起。重其本焉。次志諸水之注。見眾流合勢。不可以力抗焉。次志八海。見日遷日南。故道必不可復焉。一志歷代治河。取溫公朱子所書。列其孰是孰否。俾人有所取法焉。一志歷代治河疏奏。見古名臣之所敷陳。合眾論而知歸焉。一取雜著之關於河者。曰志河雜說焉。然今之治河與古異。何則。漕運所關也。河決而或礙漕。必治河以運漕。故以漕運終焉。_
治河|李因篤|HCJSWXB_RAO_1881|卷百零三工政九河防八|愚觀禹貢治河、始於積石、終於海、而諸州之文、不少概見、其首揭於?者、僅九河既道而已、?其所經於諸州、而著其所人於?、此治河必治下流之?也、九州不言治河、而貢賦之來、則必以達河終焉、所疏不詳於侯國、而所會並舉於帝都此治河即治運之?也、太史公謂河災衍溢、害中國尤甚、而其書則以河渠名、以河之害歸河、以河之利歸渠、此治河兼治渠之?也、平常之言曰、按經義治水有決河浚川、而無所謂隄防壅塞、禹貢稱導河、而孟子亦稱禹疏九河、此治河以浚為治、不以塞為治之?也、九河逆河、同在?州、經於?言九河、不言逆河、九河以為播、而逆河以為同、此治河以分為治、不以專為治也、商人六遷、以避河決之害、天子之尊、不與河爭強、王都之大、不與河爭地、輕去其國而重為之防、此治河以徙民為治、不以徙河為治之?也、吾聞之善言天者、必有?於人、善言今者、必有?於古、置六?之說於此、詳計而力行之、衷昔賢之成法、而參以當代之急務、要未有不明著其效者、雖然、愚者狃近功之易見、智者矜小慧而用鑿、故與愚者言、既難預其情、而與智者言、又難頓破所恃、言之於先易致功、而嘗苦其不用、言之於後易[見](兄)聽、而嘗苦於無功、國家之事、習若故然、不獨治河、而治河為甚、何則、河之害深、而治河之費大也、河之害不一、治河之功不一、而愚皆約舉其最著者大較、漢宋元明之間、計其患、漢之患為?、宋之患為入淮、元之患為及山東諸郡、為妨運道、明之患為合沁泗沂之水、同歸於淮、而河淮為一、為委河於淮、以避運道、而河漕為二、患在漢宋元、故道猶有存者、患在明、故道乃盡失之、然則河之患、未有甚於明者也、而今且過於明焉、紀其決、漢孝文時決酸棗、元光中決瓠子、又決館陶、永光五年決清河、建始四年決東郡、鴻嘉四年決渤海、宋至和二年決大名、熙甯十年決澶州、元至正四年決濟甯、大德中決蒲口、明洪武十四年決原武、二十三年決河南、明年決原武大淮、又明年決陽武、三十年決開封、景泰三年?沙灣、天順五年決開封、成化五年又決開封、洪治二年決汴城入淮、復決黃陵岡入海、五年決張秋、七年復決張秋、十三年決曹單、萬歷中決徐州、天啟中又決徐州、漢宋元決者十、明決者十五、然則河之決、未有多於明者也、而順治二年七年金龍之決、更烈於明焉、度其勢、周以前河之勢、自西而東而北、漢以後自西而北而東、宋迄於明、則自西而東而南、河之自西南而東北者、河為之、河之自南而東南者、人為之、然則河之勢、未有不順於宋明者也、而今一仍其舊焉、約而論之、禹之功莫大於九河、然愚不曰九河、而曰貝漯之二渠、何者、二渠以釃之、九河以播之、藉非二渠引河北行、即九河之疏安所施乎、漢之功莫大於宣防、然愚不曰宣防、而曰館陶之屯氏、何者、宣防之築、數年即決、屯氏之分、八十年無害、藉非屯氏因其自然、播河為入、不復隄塞、即宣防之官、不旋壞乎、__宋之失莫大於候水、然愚不曰候水、而曰熙甯之閉北流、何者、候水隨決隨塞、民雖苦之、而未嘗亢河、閉北流、則亢也、六塔之渠、決大明而始罷金隄之堰、決內黃而盡絕、河決以北、而欲回之使東、不幾與河爭乎、元之失莫大於蒲口、然愚不曰蒲口、而曰安山之關會通、何者、蒲口隨塞隨決、河上之役、雖無歲無之、而未嘗他水、關會通則也、引汶而北連自衛、至二百五十里、絕濟而南連淮泗、至一千八百里、河?以南、而茫茫汶與濟之是求、不幾置河於外乎、明之失莫大於夏邑、然愚不曰夏邑、而曰永樂之復漕運、何者、塞夏邑而不免於決、溢歸亳、侵鳳泗、雖一方受之、而未嘗?天下、復漕運則?天下也、引河自西南以通運、於是山東諸郡、皆被其患、聽河徙東南以避運、於是濟漯淮泗諸水、皆被其衝、河勢在北、行在南、而往往欲息方割之勢、兼撼狂瀾之行、不幾令河無適從乎、夫得失則已較然也、從違獨無所折衷哉、愚聞昔人之言河者、其最著凡十二家、司馬遷曰、河所從來者高、湍悍難以行平地、數為敗、是論其本也、馮逡曰、九河故道、既滅難明、屯氏河新決未久、其處易浚、可復浚以助大河、泄暴水、是論其支也、李尋曰、因其自決、可且勿塞、河苟欲居、當稍自成川、然後順而圖之、則用力寡而成功易、是論其形也、賈讓曰、治河有三策、徙冀州之民當水衝者、放河使北入海、此功一立、千載無患、謂之上策、是論其性也、多穿漕渠、使民得以溉田、分殺水怒、且有?稻轉漕之便、謂之中策、是論其情也、繕完故隄、數逢其害、勞費無已、謂之下策、是論其權也、關並曰、平原東郡土形疏惡、河決南北、不過百八十里、可空此地、是論其屬也、韓收曰、?於九河之舊、穿為四五、宜有益、是論其匯也、王橫曰、西山之下宜更開空、使緣山足乘高地而東北入海、是論其舊也、歐陽修曰、奪決河之正流、使人力斡而回注、此大禹所不能、是論其上也、劉?曰、二股河已閉、而御河之由冀北者、尚宜疏導、是論其下也、歐陽元曰、治河有三法、乘河之流、因而導之、謂之疏、去河之淤、因而深之、謂之浚、抑河之暴、因而扼之、謂之塞、是論其術也、余闕曰、中原平衍、唯河橫潰為患、其勢非多為之委、以殺其流、未可以力勝、是論其理也、宋濂曰、南渡以後、河由彭城併汴泗東南以入淮、以萬里奔潰難治之河、而欲使一淮以疏其怒、此萬萬不能者、是論其時也、約而計之、有所為百世之利、百世之弊焉、有所為一時之利一時之弊焉、何謂百世之利、邱濬有言、今日之河、所以泛溢而為淮豫之害者、因兩瀆之水、既合為一、眾山之漢、又併以歸、淋雨無時、潢潦繼作、故欲得上流之洩、必先使下流之通、誠不惜棄地、不惜動民、擇任心膂大臣、俾于下流、迄東相其便利之所、污下之處、挑為數河、以分其勢、又于所條支河之旁、地堪種稻者、依江南法、創為污田、多作水門、引其灌溉河分疏之後、水勢漸減、然後從下流而上、于河身之中、去其淤沙、或推而盪之、或就而開之、使河身益深、足以容水、如是則中有所受、不至於束隘、而河之委易達於海、濬之、此議兼賈讓上中二策行之、但去其患不言其利、然患平即所以為利、__夫百世之中可以無河患、則利在百世矣、何為百世之弊、河之南也、以徐為壑、自辛卯張秋之決、盡徙而北、又以?為壑、開國屬邑、七月告決、祥符考城封邱諸邑、荊隆朱源塔灣諸口、八月告決、山東諸都邑、九月又告?、起張秋至灤口、夫灤口至臨淄十五里、歷三十九城、而直逼濟南、何其甚哉、虎牢之東、距海幾三千里、無崇山巨磯以閑之、無洞庭彭蠡以納之、又不令其縱而出海、無怪乎所經泛濫、而城郭為墟也、曩河自入海、尚能為並河州郡之害。?今河淮為一、而清口又合三水、以同歸於淮乎、曩河猶有所瀦、如鉅野梁山、猶有所分、如屯氏赤河、雖元人排河入淮、而東北入海之道猶疑有存焉、今則以一淮受眾水之歸、治之者往往違水之性、逆水之勢、而與水爭利、欲行則強為塞、欲止則強為通、惜微渺之費、而忘所捐之大、護已成之業、而興難就之工、勞力於無用、糜財於不貲、苟顧目前、遑恤其後、非徒無益、而又害之、反不如聽其自然、而不治之為愈、夫百世之中、無日不治河、則弊在百世矣、何為一時之利、賈魯有言、水工之功、視土工之功為難、中流之功、視河濱之功為難、決河口、視中流為難、北岸之功、視南岸為難、其後總制河防、疏塞並舉、挽河東行、以復故道、凡八閱月諸埽諸堤成、而河南匯于淮、又東入于海、魯之此議、?兼歐陽元三法行之、就目前之利、去目前之害、輕重相權、故一時不見害而見利、則利在一時矣、何為一時之弊、以河須隄、歲歲而築之、以堤須埽、歲歲而完之、埽之成、民財不知其凡幾也、上諸部者、又十不得一焉、埽之成、民力不知其凡幾也、上諸部者、又十不得一焉、然國家度支之費、已歲至億萬、幸而未決、此億萬者終無所?、不幸而決、小則數十倍、大則數百倍、且戍隄有卒、而壞隄者、即戍隄之卒、守埽有夫、而破埽者、即守埽之夫、何則、彼就食此中、目為奇貨、固已久也、一歲無增隄繕埽之役、?徬徨四顧、而無以自容、雖嚴為之禁、究莫能止、鄙夫且曰、此數萬之眾、皆藉庇於河、苟其輕罷、有相率而為盜耳、嗟乎、國家無術以養民、而以河為之寄、無術以弭盜、而以河為之歸、斯不亦可恥之甚哉、指目前之害、為目前之利、上下相蒙、故一時知利而不知害、則弊在一時矣、人君之政、莫先於舉利而去害、謀事之端、莫大於近取而遠核、將為其利乎、將為其弊乎、必曰為其利矣、將為其百世乎、將為其一時乎、必曰為其百世矣、而或有難者於此曰、捐數百里之膏腴、又所壞城郭田盧塚墓以萬數、其如民怨何往、應之曰、今開封自鳳陽河所浸、沃田歲數十萬頃、縱于迤東之地、開為數河、所費近海斥鹵、不過數萬頃、果孰多孰少耶、仍即所開河旁、偶值民居、則官予地以償之、偶損民業、則官倍價以酬之、或從諸寬閒之野、或更與新墾之田、讓不云乎、瀕河十郡、治隄歲費萬萬、及其大決、所殘無數、如出數年治河之費、足以業其所徙之民、知　上之所以勞民、非為私也、亦何怨之有哉、則又有難者于此曰、漕東南以實京師、必由博濟之境、河北則會通必有所、其如妨運何往、應之曰、河不可驟使之東、非不可漸使之北、河突徙不常、__議者每欲求禹之九道、元之四道、分遣郡邑、按圖而疏之、今由清入海、而別引沁水從魏博折東以濟漕、且漕又以汶不以河也、河北則汶水必微、微則吾得制而相之、亦可以舟可以漕、?先防鉅野、使河不妄行、俟既復千乘、然後相其宜而治之、閟不云乎、人以為河北而會通之、漕廢、予則以為河北而會通之、漕不廢、書所謂浮于汶達于河者是也、亦安在其必為運害哉、夫利之在百世者、可以徐圖、而弊之在一時者、不可不急改、舍小以成其大、棄少以就夫多、毅然不行、不惑浮言、而又委任得人、規置有序、度其權宜、遲以歲月、河淮之民、庶其有瘳乎、雖然、平都尉之領河隄、博求眾妙、桓司空之典河議、兼考?謀、則愚請?述所聞、而更有進焉、王延世治河、嘗為竹落長四丈、丈九圍、盛以小石、兩舟夾載而下之、三十六日隄成、此一法也、元初治河、議于?河三濧口、選廉幹知水利之人專司之、謹其防護、較已?而後修者、功當十倍、此一法也、尚文議治河、令河西郡縣、順水之性、遠築長垣、以御泛濫、歸德徐邳民之避衝者、並聽其便、仍于河南退灘地內、給被患之家、以為永業、此一法也、景濂議治河、于彭城東南浚入舊淮河、使復故道、然後導入新濟河、分其半水、使北流以殺其力、此一法也、宋禮治河、議于中灤下二十里、浚舊黃河、分疏其流、使由故道而北入海、此一法也、自昂治河議、自東平之東北以至興濟、鑿小河十餘、引大清河及古黃河入海、此一法也、劉大夏治河、自黃陵岡遙殺其勢、而浚孫家渡、別為新河、浚四府營、分為二派、築長隄、起胙城至徐州、凡三百六十里、此一法也、董其昌議治河、謂漁溝鐵線一帶、地勢多下、陳平江始開會通、此實正河、今自桃源三義鎮至瓦子灘、約九十里、其河?尚存者、三十里、宜循其舊而復之、此一法也、近時議治河者、或云自王家口以下符離一帶、更開支河以分之、即此流彼、於亟浚其淤者、務令兩河並行、或遞居焉、此一法也、或謂荊隆口新河最淺、其流緩不如舊河之?而急、非其所安為區壑焉、徐邳一帶、舊河猶存、其怒愈大、而將鍾禍於山東、今淮泗之交、褰裳可涉矣、宜急有以濬之、此一法也、凡所謂就河言河治其流者如是也、興溝洫之宜、則水利不可不講、書云濬畎澮距川、濬川距海、夫江南之地水患鮮者、以渠多而水勢分也、誠於齊豫間定其疆理、因通流畫為大渠、因頃畝畫為中渠為小渠、大渠會於河、疏中渠達於大渠、又疏小渠達于中渠、淺深廣狹因乎水、曲直從橫因乎地、其卑特甚者、董浚為塘、澇則趨卑、旱則節蓄、使西北多渠、則多容水之地、多治渠、則多治水之人、此治渠亦治河之要也、酌儲積之便則屯田不可不修、趙充國條留屯田十二便、其三云、自春宵上循河湟漕穀、夫漢唐之初、其漕率不過數十萬者、屯舉而收穀多也、誠于畿輔間推乎郡國可水耕者、則立堰以耕之、可陸耕者、則分疆以種之、如淮南可為水屯、穎壽可為陸屯、襄鄧可為水陸屯、分屬之守令、詳核之藩服、其出入大數、聽總制河、內則勸農、外則休運、使西北多屯、芻粟魚鹽之富、既可藉以減漕舟車牽輓之費、又可捐以治河、此治渠亦治河之要也、通轉輸之窮、則海運不可不復、__秦紀云、天下飛輓之役、起于黃陲、瑯琊負海之郡、致于朔方、夫元之世、數有河患、而治之得兼南北者、以海舟行、而不仰給于漕也、誠于國家閒暇、求元人之故道、視有便河者、則以河為漕、有便海者、則以海為運、許吳楚從河、兩浙從海、蘇松與常、兩從河海、米船存溺、稽之元史、歲數風角占視、取之沈氏筆談、如歷潢泊議石沙之多寡、州渚之遠近、暫資之漁戶?丁、或併漕于總河、或併河于總漕、使西北知海、海運行則運不妨河、而不必兼河以治、運河運緩則河不妨運、而且得舍運以治河、此治海亦治河之要也、凡所謂置河言河治、其原者如是也、十法以救其流、三要以正其原、而更取吾說之關利弊分于百世一時者、權其緩急、揆其始終、以求當乎六?、即薄大行而䲢金隄、不煩目為奇舉矣、不然、泛言疏而河殺、則留遲有泥留沙滯之虞、泛言濬而河窒、則淤深有匱財竭民之慮、泛言塞而河悍、則氣張有左支右絀之嗟、吾不知其可也、_
漢武塞河論|劉紹攽|HCJSWXB_RAO_1881|卷百零三工政九河防八|武帝時河決瓠子。帝自臨河。沉白馬玉璧。?臣從官。負薪寘河。後世治河之法。實始於此。而吾以為制其流未探其源也。夫古今善治水者莫如禹。而孟子稱之曰行所無事。禹自言不過曰濬畝澮距川而已。殷時河圯。五遷厥邑。不聞與水爭也。周定王時河南徙砱礫。失禹故道。諸侯各作隄防。以自便利。甚或加之決灌。以?為壑。而河遂盪溢。滋為患害。自漢以後。治河愈密。卒不越塞之之一策。而迄無定宇也。夫果可塞。禹何不障百川而東之。殷何必震動萬民以遷。?水性就下。消長不一。第為之廣其道以行之。安瀾固可循軌。泛溢亦可容納。而又時為疏通。勿令高淤。即不至蕩析我田疇。飄搖我廬舍也。後世止圖目前之近利。罔思後日之遠害。當其水涸。則以為曠土可惜。地力未盡。播種之。居室之。快生聚矣。一旦水發。湮為澤國。人以為浸我樂郊。而水實止行其故道也。於此而妄言築塞。是以人力與水爭也。水固可與爭乎。就令爭之。亦必勞人疲物。困敝公私。以庶幾於有成。迨其方成。而崩壞者又不知凡幾矣。漢唐元明。何代不然。得失之數。粲然明白。故吾謂未探其源也。探其源。則惟有廣河道以行水耳。廣河道。則必遷濱河之民。遷其民。則必計其費。國家每歲修河。費以億計。捐此億萬之費。施之濱河之人。舍危就安。各自為謀。孰不踴躍從事也。在小民有所資以趨避。在河流有所容以消納。在朝廷捐一二年之費。即以省數十年之用。夫非萬全而無弊者與。顧或且疑治隄修築。歷代之成法也。廣河道以行水。一人之創說也。而不知所謂成法者。始於漢武而迄無成效。所謂創說者。乃折衷於夏殷之治。斟酌盡善者也。使塞河之文即見於三代。則吾說不可行。而漢武之智。當為治河不祧之祖也。而豈其然哉。__　_
察看黃河酌議辦法摺|游百川|HCJSWXB_RAO_1881|卷百零九工政十五直隸水利上|臣上年十二月十九日跪聆　聖訓二十一日出京馳抵山東德州正月初二日冒雪起程過平原禹城尋馬頰徒駭河道初五日至桃園工次見合龍處所工程尚為完整沿途居民訴被水情狀或逃山嵌或棲樹杪幾於無路求生嗣蒙　恩賑恤並派臣查河感戴　皇仁多歎息泣下初六日抵濟省因雨雪連綿河冰未解下游水陸不通祗得於十七日循黃河南岸由長清平陰東阿至十里堡緣大隄而行二十六日至河南蘭儀縣屬銅瓦廂之東埧頭向聞該處決口勢若建領及親到查看見河身一律坦平與所聞迥異其原來水溜東趨故道較現在河行水面僅高三五尺許而迤南舊河身則沙積三十餘道儼成層巒疊嶂之形伏思自來論河者分持南行北行二說臣詳察形勢河本遷徙無常將來遇伏秋盛漲水復折而東趨自尋故道亦未可知若以人力挽之則勢有萬難者一則北隄決後已沖刷淨盡祗餘東西壩頭相距計一千六百九十六丈有奇就其間築隄節節進占工已甚距且全河正溜北行中流堵禦以圖合龍必震駭非常辦理殊無把握一則故道以旁之沙嶺勢難挑動且徐海一帶河身涸出淤地千餘里民以盡行墾種一旦驅而之他民豈甘心失業此南行之說應請毋庸置議者也至山東之大清河本係汶濟交會自黃水灌入初猶水行地中今則河身淤墊既患水不能洩臣自二十七日由蘭陽渡黃循河北岸經開濮范壽等州縣至張秋鎮察看運道二月初九日折回濟省旋于十一日歷勘下游直至利津之鐵門關以下會同東撫臣陳士杰看明海口地方復出南岸馳回省垣臣經過之處自濟河上下北則濟陽惠民濱州利津南則青城章邱歷城至鄒長高博等屬水汛沖決漫溢共十有一處相繼告急臣當與撫臣急籌物料商調熟習河工之將吏並諄飭地方官率同紳董料集民夫極力搶辦竊維黃河灌入濟瀆已逾一十八年其始?於疆臣以山東無辦黃河成案諉為民隄民?聽其自行修築縱屢次開決為患未肯形諸奏牘所以貽害至斯今則泛濫數百里漂沒數百村?歷災區傷心慘目以臣庸材寡識實覺苦無長策然自奉　命以來夙夜憂思亟圖補救援昔証今謹擬辦法三條敬為我　聖主陳之一疏通河道也黃水性本湍悍自遇龍門?流匯注遂挾泥沙而趨全賴清水刷之濟瀆本自深通兩岸原高三四丈許黃初入濟尚能容納無如淤墊日高即當水勢消落之時已幾與岸平況遇伏秋二汛乎至海江尤日形淤塞不能暢消此泛濫之所由致也然沙淤水底人力難施萬無可挑濬之理再四籌度計惟多用船隻每船尾各帶鐵篦子混江龍等具駕駛往來上下拖刷助水之力使河不能停蓄日漸刮深雖見效遲緩而疏河之方似無逾于此至所需船隻查山東僅有杉板十六隻今撫臣陳士杰帶來八隻共二十四隻未免過少一時赶造不及或暫雇民船試用容俟詳加審量再行奏請准行一分減黃流也__臣惟物合則見多分則見少多則盈滿難容少則虛空能受此事理之雖然者濟河一瀆受黃河之水其勢岌岌不可終日查大清河北徒駭最近馬頰較遠鬲津尤在其北徒駭由霑化九鎮入海馬頰由海[豐](豊)月河口入海鬲津紅慶雲由海[豐](豊)大沽口入海皆古九河遺跡雖河面寬窄河身深淺不一兩岸亦多有殘缺之處然?查形勢平時乾涸惟夏秋間有坡水數尺猶可循跡挑挖計大清河與徒駭最近處莫如惠民縣東南白龍灣地方相距不過十里許若由此處開通築一減水壩分入徒駭河其勢較便再設法疏通其間之沙河支河寬河屯民等河引入馬頰鬲津分流入海地道變盈而流謙當不復虞其漲滿此古聖播為九河漢臣王景播而為之遺意也然今人多誤會同為逆河一清堅執水可合而不可分之說謂分則易淤夫黃水過處誠難保其不淤謂既播而為九又復合而為一此雖神禹不能何其不思之甚也?現今徒駭等河明係分道入海乎且黃流入濟南未嘗分河以日淤日甚臣擬開通引河作壩分水實救急萬不得已之計而近河居民猶或不免驚[懼](格)惟有懇切曉諭示以保全生民[免](變)遭水患之意統俟奉　旨允准再行勘酌舉行一亟築縷隄也禦災捍水無過修隄縷隄近臨河干民間自行修築取土太近多不合法且大率單薄又斷續相間即有隄之處一築再築亦復戶經塌陷民力困竭端由如此今求濟急之方擬上自長清下抵利津南北兩岸先築縷隄一道本有之隄加高培厚無隄之處一律補齊其頂衝險要處所再添築重隄一面約長六百餘里兩岸牽算計千餘里為民[捍](悍)患民自樂從擬仍藉資民力加以津貼儘可計日告成至謂治水者不與水爭第其法無過普築遙隄現今堅持此議者甚多臣竊計遙隄築成未始非平穩之策長久之謀然濟武兩郡地狹民稠多占田畝小民失業甚非所願既難相繩且展寬五里或三里其間村鎮廬舍墳墓不可數計兼之齊河濟陽齊東蒲台利津等縣城皆近臨河干使之實逼處此民情未免震駭?遙隄一律創修價買民田再以底寬十丈頂寬三丈高一丈二尺計之需?不下四五百萬金工艱費鉅又非曠日持久不辦深恐民間騷動縱或將來萬不容已在目前量度情勢只可作為緩圖臣所以請築縷隄以濟急而不敢輕持遙隄之議者此也以上三條僅就大概情形籌之與撫臣籌商意見均屬相同查濬疏河道如造船百隻加修製器具約需銀二萬餘兩水手口糧照東省舊章臨時酌照其開挑引河底寬十丈面寬十五丈高二丈就白龍灣地方開至徒駭河其間相距十里並堅築減水壩工料即所費約需十七八萬兩將徒駭河一律挑深亦約需費二十萬兩築縷隄一道兩岸千有餘里按前臣辦過成案每土一方酌給津貼約需銀四五十萬兩至黃河勢水浩瀚引入徒駭河不過減去十分之一將來仍應設法縷分引入馬頰鬲津等河計所需又數十萬金此臣擬開挖徒駭馬頰等河以分水勢大概情形也竊以黃水之大由眾流匯聚而成上游之水[少]一分會黃則下游黃水自減一分__查濟省以東有小清河一道係濟濼及山泉諸水會流自歷章鄒長高博等縣由樂安入海現因年久失修半多湮塞以致濟濼諸泉及巨冶?江等河之水均併入黃河中間滸山泊日雲湖支派利津眾水亦無從宣洩近年屢次淹沒田廬現署歷城縣知縣陶鍚祺?請挑挖各縣紳民亦紛紛呈請臣已飭委候補知府朱采前往查看如能開通使諸水由小清河入海則黃流又可少減而內地山水所容納消洩亦免泛溢為災一俟詳查確實會商撫臣再另行入奏統計疏堵分三事並舉約?用?總在二百三四十萬兩內外惟臣賦性庸愚材力疏拙雖不憚勞瘁而以本處之人籌本處之事民間多各顧其私稍不遂欲竊恐動生怨謗獲戾滋深且不諳勾稽於工程等項從未歷練此不過大概計算約需此數至核實勘估應否　簡派熟習工程大臣前來會同山東撫臣督辦出自　聖裁所有臣察看黃河情形酌擬辦法是否有當謹披瀝直陳並繪圖貼說恭呈　御覽伏乞　　　皇太后　　皇上聖鑒訓示_
馬頰河不宜開挖疏|李鴻章|HCJSWXB_RAO_1881|卷百零九工政十五直隸水利上|為開馬頰河分?黃流、地勢未宜、民情不順、工費無出、後患難防、據實覆陳、仰祈　　聖鑒事、竊臣前准工部咨開、會同戶部議覆侍郎游百川奏請開馬頰河分減黃流一摺、又議覆御史吳峋奏不宜開河分?一摺、應令直隸山東派員勘驗、通盤籌議、折衷一是等奏、奉　　旨依議欽此、欽遵知照前來、當經遴派熟悉河工之候補知府吳士湘、隨帶素精機器員弁、馳扺海豐縣沙土河海口、溯流而上、將馬高塘禹城齊河長清十一州縣至長清縣屬黃河北岸、至五龍潭原擬運壩處所、迨勘畢後、又以津海關道周馥前曾委勘東境黃河上下游諳悉情形、飭與吳士湘悉心妥議、茲據該道府繪圖帖說、分晰?覆、並先准山東撫臣陳士杰派員往勘、緘請會奏等因、查據吳士湘?稱、五龍潭至平原縣之鍋培口馬頰河頭、計長三萬四千三百四十丈、合一百九十里、其間迂迴曲折、須穿過徒駭等河九道、惟漯蒲兩河、尚有河漕、寬而不深、若徒駭巴公范公趙王趙牛正岔等河、寬祇二三丈、深祇六七尺、其無河處所、須生開陸地六千二百二十丈、又自鍋培口入馬頰河、至海豐沙土河海口、即馬頰尾閭、計長七萬四千三百七十五丈、合四[百](里)十三里、其在德州平原境內者、口寬七八十丈深丈許、在德平樂陵慶雲海豐境內者、口寬不過十丈八丈、深僅數尺、全河併計、狹淺處約有十分之七、總計自五龍潭迄沙土河海口、共長十萬八千七百十五丈、合六百三[里](百)、照游百川原奏、挑寬四十丈、深一丈、其兩岸堆土及留河灘至出土、須有六十丈、合共佔地寬一百丈、計長清縣境、佔地一萬六千四百餘畝、?墓二千八百餘塚、又四十七村、合三千四百三十餘戶、齊河縣境佔地六千七百餘畝、?墓一千二百餘塚、又二十五村、合一千餘戶、禹城縣境佔地九千五百餘畝、?墓三千八百四十餘塚、又五十九村、合四千一百餘戶、平原縣境佔地七千九百餘畝、墳墓四千九百餘塚、又七十村、合五千一百餘戶、德州境佔地一萬餘畝、墳墓五千一百七十餘塚、又九十四村、合七千七百餘戶、德平縣境佔地一萬四千餘畝、墳墓四千六百八十餘塚、又九十八村、合五千九百二十餘戶、樂陵縣境佔地七千五百餘畝、墳墓四千四十餘塚、又八十四村、合四千五百五十餘戶、慶雲縣境佔地七千五百餘畝、墳墓三千三百餘塚、又五十村、合三千四百五十戶、海豐縣佔地與荒廢斥鹵相間、難細核、約計一萬畝、墳墓二千八百餘塚、又四十九村、合四千四百三十餘戶、統計佔地七萬九千餘畝、除原舊河形外、實佔現在民田六萬餘畝、又五百七十六村、共三萬九千六百餘戶、又墳墓三萬一千七百餘塚、此五龍潭在馬頰河尾閭、若擬開引、須佔用民業之實在數目也、又查五龍潭本係百年不易之險、自銅瓦饟?口、黃流會入大清河、東趨迎溜?[灣](遭)、其險更甚、常有漫潰、__上年凌汛續?三百餘丈、測量該處黃河寬口一百二十丈、南當雞[嘴]老灘、頂入河心、逼流北?、北岸水原二丈、南岸水深六尺、北岸地平、又較低南岸地平七尺二寸、土人云、上年秋汛水漲、高於平地二尺、如游百川原奏建滾水壩、北岸低二三尺、是汛漲過水、當在一丈上下、又度量平原縣鍋岸口、地平較五龍潭低一丈五尺五寸、海豐沙土河海口、地平較鍋培口又低十二丈八尺六寸、可見愈北愈低、而天津三岔河口、地平較慶雲之馬頰河北岸、又低九丈五尺四寸、又查馬頰河北距南運河、遠者百餘里、近者如恩縣德州兩處、相去僅四五十里、此五龍潭黃河大溜[緊](僅)逼北岸、迤北地勢、節節低下、而馬頰又有切近南運河處所之實在情形也、臣督飭周馥吳士湘通盤籌議、不可開引黃流入馬頰者、約有七端、黃流自古少閘壩分水之案、漢之瓠子酸棗、宋之六塔二股、明之沙灣、皆因分水貽害、後皆引以為鑑、我　朝河臣靳輔建毛城鋪太谷山龍虎山天然減水閘壩、皆就山骨堅處建立壩基、下有湖蕩可歸、且挑到?引河以防奪溜、乃不久仍多廢棄、以後無敢踵而行之者、今五龍潭為極險之?、一片純沙、壩基難立、若欲改河北[行]、貽害甚廣、禦之不暇、奈何引之、此不可者一、?河所經、橫穿徒駭巴公趙王等河九道、紆折一百九十里、勢必將此九河東去之路、盡行堵塞、挽使北趨、竊恐天生地脈、非可以人力亂之、汛漲湧至、依舊??、此不可者二、黃入濟?以來、兩岸客民、久困沈[溺](實)、識者謂因城鎮太多、未能早築遙堤之故、今分黃入馬頰、斜行六百三里、即新增兩岸堤工一千二百餘里、官守民守、均苦無力、是使六百三里向不被水之區、皆無完土、此不可者三、黃流下游[淤](於)淺、實因上游分溢過多、正河水少之故、若以徒駭馬頰一再分?、而視攔水之遙堤為緩圖、則下游必更停淤、下壅上潰、恐長清以上益多漫溢、此不可者四、六里三里之中、除舊河墾種不計外、新[佔](估)民田六萬餘畝、小民[已](以)苦失業、且有五百七十六村、三萬九千餘戶、又墳墓三萬一千七百餘塚、從河遷徙、此不可者五、自來運河不能兩行、東漢以後、講論紛紜、辦法不一、大扺合則偶治、分則必壞、往籍班班可考、禹河雖暫分行、但今昔時異勢殊、未可泥古、現勘濟北地勢、節節低下、土性鬆浮、天津又低於慶雲馬頰北岸九丈數尺、而上游德川恩縣之馬頰、距南運河祇四五十里、黃河善徙、往往橫侵驟?、設使開引之後、就下勢順、改道北趨、加以直境永定滹沱潮白漳衛拒馬三易五大河之水、將見畿南全成澤國、勢所必至、理有固然、　京畿根本重地、極宜慎重、此不可者六、五龍潭以下至入馬頰、除原舊河形不挑外、照原　奏丈尺、核計土方、應挑八百八十五萬餘方、又開馬頰各?、並培補兩岸殘堤、應挑土一千一百三十九萬餘方、按山東原估每方銀一錢五分、共需銀三百餘萬兩、而建滾水壩之費、尚不知凡幾、遷徙村戶墳墓、並給地價一切、更無從預估、其原估築堤項下、焉能節出[若](各)許經費、開辦此河、當茲時勢艱難、重耗巨?興此無益有害之工、殊屬非計、此不可者七、__自開引之議起、直東沿河州縣[紳](伸)民、或在臣處、或於委員經過時、紛紛遞呈、籲懇免辦、情詞迫切、地勢既不相宜、民情又復不順、工費無出、後患難防、實以不開為便、至游百川原奏開社家溝分水入徒駭一節、已經山東撫臣　奏明秋後查看、又御史吳峋條　奏亟築縷堤、並築遙堤、創築圍堤、任民修守、核免錢漕、並籌　帑項、勘定海口、取直河身、考核舊河、歷練賢才各節、似多可行、惟節目甚煩、非一時所能措辦、亦非直[隸](類)所能遙度、如何次第舉行、期於河防大局有?、應由山東撫臣隨時察酌妥籌、分別　奏辦、除將吳士湘繪送圖說、分咨軍機處工部查核外、所有馬頰河不宜開挖分?黃流緣由、理合會同山東撫臣陳士杰恭摺據實覆陳、伏乞　　　皇太后　　皇上聖鑒　　訓示、__　_
河防利弊說|趙廷愷|HCJSWXB_RAO_1881|卷百零二工政八河防七|事不審難易輕重緩急徒守經而棄權流弊必為天下患甚矣權之貴乎達也朝廷因事定例經也不可易也何敢遽言權書吏抄胥成案卒執此以舞弄顛倒援引新舊之分附會比照之說隨手高下不可勝窮而河工尤甚夫水無常也黃水愈無常水之平險無常也消長無常也黃水之平險消長愈無常使順流歸轍歷久不變何弗遵例守經共循故制其勢固有不能大溜時趨南而趨北偶爭上而爭下數年一易或一年一易概以例限之則飽廳員之橐而書役互相為奸濫縻帑餉架飾工程於修守防導毫無?益關繫之處而動曰有例實例非所例耳惜乎達權之無其人也河工置土石磚料為歲修加增臨險搶護之用法至備矣例定觔兩方丈即麻橛韋柳刀工皆準估值每年按價給領是例價者一定之規以示止而不過之則例領者一定所需以昭有備無患之意然今觀例價例領全數發之未必全如例辦之全數銷之未必全以例用之竊以為按例領價則可按年例銷則不可何也物之遠近貴賤昔人酌其多寡盈縮以例定價可謂平允至矣不必較覈錙銖致傷政體俾奔走者亦樂於從事而其所銷若以年分論則此年值險用磚石料至八九分往年止用六七分五六分者而何以一概全銷也以通工而論則某廳值險用磚石料八九分而別廳止用六七分四五分不等又何以一概全銷也且也防風埽有其名鮮其實矣大吏?境廳員鋪料百十策於巨河遙遠之所名曰防風果使風可防則全河皆有風何必風止聚於一隅數十步之內蓋明知其事屬浮冒而姑云其為調劑焉防險錢更僅留其名矣向當大汛各堡置大錢五十千預待倉卒所取其制最極周密乃今遊歷兩岸二里一堡毫釐未之?焉至於春之加廂夏秋之搶廂俱屬繕列名色近見所加廂者不過敷衍而已搶廂則因循怠慢釀成巨險不得已而始為之也苟其春工?實增修完固何至夏秋有蟄走之虞夏秋如溜緊速拋磚石以衛之何至有塌壩刷[堤](提)之患大抵廳員無非欲節省之以為己有而非欲節省之以為國有也不然何以一概例銷也說者曰非不願從實節省也恐今歲減之來歲即據為例後設生新工請復其額必煩駁議無可如何姑沿其舊獨不思國家當經費支絀之時苟能盡一毫人力稍分宵旰之勤勞是即人臣泥手塗足所不辭眾謗?疑所不恤而遑徇於積習隱忍以聽其浮靡乎達權者常善用權例領可也按領之項經畫所銷辨其難易敵水之力難則上游挑溜力較易捍隄之勢難則對坦切坡勢較易緩者徐圖之則物無昂漲之憂急者豫儲之則事無掣肘之弊一?吃重則併力以扼其要他汛稍輕則轉運以濟其功相度機宜總獲節省要非謂苟且以行權也期於工堅用確賞公罰明以各廳之所領核各廳之所銷必有參差不同綜而計之每歲能節省若干存歸公庫歲歲積之至積滿一歲例領之數則可請停領一年不但此也縱愈積愈多亦能備其不虞永資清晏此所以按例領之不至或益或損致礙前規而獨不容例銷任全數以報竣也試思今日淮鹽改票而頗徵贏餘粵氛未靖而尚籌飛挽理財裕國誠大要端顧安得有治人出權歸至當不為廳員所蒙惑彼胥吏者又何從售其欺哉傳曰公家之利知無不為忠也各秉良知處脂膏而不潤則以公完公固忠即以存公固忠吾為一言蔽之曰例領可也例銷則斷斷乎不可也是即權也__　揭破例銷之弊於公家大有益非但明眼實屬忠忱顧安得當事者之肯實力循行耶__　茅塞中代覓出路徑是為救世婆心而源委洞穿安置妥帖老成謀國計慮周詳往往如是天下事大可為安得實心實力不避嫌怨其人耶__　例領不例銷即以節省之?而儲備之洵為良法但此非屬吏所願聞亦非大吏所能行留此以待其人可耳寅清拜讀__　振筆直書不恤嫌怨三說上有諷予者曰君非百里才安肯局促河上耶明日行越十載晤胡子培舍人云近年有以三說節錄入奏者憶在京時師友同鄉傳覽甚眾今雖不知條奏其人要為留心世道君子也仰之慕之自記_
籌挑運河摺|李鴻章|HCJSWXB_RAO_1881|卷百零五工政十一運河下|為通州張家灣迤東之北運河新?河道現擬撥?挑挖通暢並將舊河頭堵塞以利漕運恭摺仰祈　　聖鑒事竊通州張家灣迤東之北運河上年伏秋大汛自蘇莊至姚辛莊?開新河一?溜勢頗暢舊河已形淤墊臣等以事關漕運應否徑由新河行走抑仍疏濬舊河迭飭漕運通判通州知州查勘並令通水道薛福辰督飭各員勘估籌議茲據該道薛福辰詳稱舊河自上口至下口長六千四百餘丈形勢迂曲且大半淤墊業已斷流若欲挽復工大費鉅應毋庸議新河自上口至下口長七百二十四丈兩頭均與舊河相接形勢順直舟行便利全河大溜均循新河而下惟河身係自行沖開河底不能一律深通寬自二十餘丈至十丈不等深自丈餘至二三尺不等察看河面無庸展寬河底深至四尺以上者亦無庸開深其僅止二三尺者計有三百丈行船尚須剝淺亟應設法挑挖但溜勢甚急施工不易若築壩阻溜使水暫行舊河以資工作核計需費不少現擬製造新式鐵口刮泥大板用牛騾之力在兩岸拖拉並招募熟悉水工大金欣土夫同力合作使其一律通暢約需工費庫平實銀二千二百兩係屬竭力撙節至相抵等情核示前來臣等查所擬辦法均合機宜應即照辦除舊河築壩工費由直賑項下籌撥外其挑挖新河工費銀二千二百兩事關漕運擬請由倉?衙門庫存輕齎銀內照數籌撥此次各工係以牛騾之力駕板拖拉非尋常估計土方可比請免照例造冊報銷以昭核實現在蘇浙漕陸續到津亟須轉運赴通工程緊要須於三月十五日前後辦竣方免遲?俟奉　　旨後即行發?飭由通永道薛福辰督同委員核實赶辦臣等與臣錫珍臣游百川往返咨商意見相同理合會同倉?侍郎臣錫珍臣游百川兼管順天府府尹臣畢道遠順天府府尹臣周家楣恭摺由驛具陳伏乞　　　皇太后　　皇上聖鑒訓示謹　奏__　_
覆陳直隸河道地勢情形摺|李鴻章|HCJSWXB_RAO_1881|卷百零八工政十四直隸水利中|為覆陳直隸河道地勢情形。節次辦法恭摺。仰祈　　聖鑒事。竊臣欽奉光緒七年二月三十日　　寄諭左宗棠奏擬調馬步各營興修水利等語等因欽此。並准順天府尹臣咨請主稿會奏前來。伏查近　畿水利。關繫國計民生。興修無待再計。臣?直以來。迭經察酌籌辦。未敢稍涉膜視。惟限於地勢財力。河淀又受過深。有難盡利無害者。溯自宋元迄明。代有興作。實效鮮聞。惟北宋何承矩就雄霸等處平曠之地。築堰為障。引水為塘。率軍屯墾。以禦戎馬。專為設防起見。今之東西淀皆其遺址。維時河朔本多曠土。堰外即屬敵境。聽其旱潦。無關得失。故可專利一隅。厥後人民日聚。田疇日闢。野無棄地。不能如前之佔地曲防。故治之之法。亦復不易。我　朝康熙雍乾年閒。屢蒙　　　聖祖仁皇帝　　　高宗純皇帝巡行規畫。　　指授機宜。迭　　命賢王重臣董理其事。先後歷時數十年。官民用費千百萬。濬築兼施。節宣備至。始克奏功。然旱潦仍不能免。即如雍正四年甫報工竣。而五年夏秋永定等河。漫?多口。各屬被水者三十餘州縣。其營成之水田。又因缺雨。難資灌溉。未幾而多改旱田。?河道本來狹隘。既少餘地開寬。土性又極鬆浮。往往旋挑旋塌。且渾流激湍。挾沙壅泥。沙多則易淤。土鬆則易潰。其上游之山槽陡峻。勢如高屋建瓴。水發則萬派奔騰。各河頓形壅漲。汛過則來源微弱。冬春淺可膠舟。?不如南方之河深土堅。能容多水。源遠長流。四時不絕也。伏讀乾隆二十七年十一月　　　高宗純皇帝　　諭曰。從前近畿議修水利營田。未嘗不再三經畫。始終未收實濟。可見地利不能強同等因欽此。　　聖謨燭照。洞見本源。此往事之可考而知者也。乾隆以後。未興大役。道咸以後。軍需煩鉅。更兼顧不遑。即例定歲修之費。亦層疊折減。於是河務廢弛日甚。凡永定大清滹沱北運南運五大河。又附麗五大河之六十餘支河。原有閘壩堤?。無一不壞。?河引河。無一不塞。其止河身淤墊愈高。永定河在雍乾時已漸高仰。今視河底。竟高於河外民田數丈。昔人譬之於墻上築夾墻行水。非一日已。而節宣西南路諸水之南泊北泊。節宣西北路諸水之西淀東淀。又早被濁流填淤。或竟成民地。其河淀下游。則僅恃天津三岔口一?海河迤邐出口。平時既不能暢消。秋令海潮頂托倒灌。自胸膈腸腹以至尾閭。節節皆病。是以每遇積潦盛漲。橫?四溢。連成一片。順保津河各屬。水患特重。此同治十年前後之情形也。曾國藩?直時。首以治河為務。而未克興辦大工。臣接任後。適值連年大水。迭經遴員周歷勘?。並隨時親自察度。詳稽往牘。博采?言。求所以修治五大河東西淀之法。?五大河為一省之綱。東西淀為各河之要。須先從此入手。若房山正定一帶。尚非急切者。五大河中以永定之害為最深。然蘆溝以上。束于兩山之閒。向無工程。其病實在蘆溝以下。須挑去二百餘里中浤一二丈之積沙。方能順軌。否則以南堤為北堤。而改河使南。另築南堤以障之。亦可安流弭節而去。二策者勞費皆不可計。__若挑去全河極厚之積沙。自來無此辦法。亦無出沙堆積之處。若改南堤為北堤。則固安永清兩縣城近靠南岸。須議遷建。尤於民情不順。其大清北運南運。則須分別挑濬河身。加築堤?。脩復閘壩減河。始保安瀾。統計工程。皆極煩鉅。萬萬無此財力。滹沱趨向無定。自來不設堤防。同治七年。由?城北徙。以文安大窪為壑。其故道之難復。上游之難分。下游之難洩。曾國藩與臣均詳陳有案。東西淀寬廣百數十里。淤泥厚極。人力難施。此費鉅工艱。不能大辦之情形也。考之往事既如彼。揆之今情又如此。臣目擊時艱。既不敢籲求巨帑於　　君父。又不忍坐視顛沛於民生。只有逐漸設法。量力補救。豈有畏難苟安。任其自盈自涸之理。頻年以來。修復永定河金門閘及南上北三灰埧以資分洩。裁灣切灘。以紆留勢。加築堤?。添備麻袋土車。以助搶險。大清河則於新雄境內開蘆僧減河。於州文安境內。接開中亭河勝芳河。以分洩上游盛漲。於任邱開趙王減河。以分洩西淀盛漲。並將堤?分別修築。今年又於文安左各庄至台頭。挑穵河身二十六里。寬十餘丈。深丈餘。以暢下游去路。滹沱河則於河閒之文安窪。酌開引河兩道。今年又於獻縣朱家口。另開減河三千餘里。均歸子牙河達津。以輕河獻任雄霸保文大積患。北運河則於通州築壩。修復潮白河歸槽。不使橫溢。於香河王家務武清筐兒港。修復石壩。以減漲水。於天津霍家嘴。疏濬引河。以通下口。今年又於武清寶抵境內。挑挖筐兒港王家務兩減河河身。以資暢洩。南運河則於青滄靜海等處。修復堤工二百餘里。因東境四女寺哨馬營。直境捷地興濟四處。減河久廢。遂於靜海之霸官也。另開減河工六十餘里。使別途入海。不併注津河。又於天津城東永定大清滹沱北運交會之陳家溝。開河百餘里。以分洩四大河之水。徑達北塘入海。庶免海河過於淤滯。其無深蠡博高陽一帶。則堅築瀦龍河堤。以防滹沱北越。任邱至天津一帶。則加築千里堤格淀堤。使河自河。而淀自淀。西沽韓家樹上至東淀。則用西洋機器船。節節挖淺。水路已通。又於廣平開洺河。順德挑澧河。趙州濬予槐干河?及此外各屬水道堤壩受害較深者。亦隨時酌量疏築。並令地方官民。於無運道官堤之處。或擇開溝洫。或戽水灌池。有泉源者察看疏濬。距河遠者開鑿井眼。若河閒府屬井工。則係專案辦理。以上歷年所需工費。除勻撥賑?捐項以工代撫外。並抽調淮練各軍分助挑辦。淮軍統領周盛傳。更於津東之興農鎮至大沽創開新河九十里。上接南運減河。兩旁各開一渠。以便農田引灌。其興農鎮以下。又開橫河六道。節節挖溝引水。營成稻田六萬畝。且耕且防。海疆有此溝河。亦可限[戎](戍)馬之足。此臣頻年就賑捐兵力竭蹶經營之情形。皆有奏牘可稽者也。自來河道必須上下游並治。是以臣於各河上游。或修復閘壩。酌開減河。以資分減。下游或挑濬止河。添闢減河。以暢去路。近年順保津河各屬。水患較輕。尚不致橫?四溢。連成一片。但值廢弛已甚之後。官民交窘之時。迥於康熙雍乾年閒。情事不同。僅能量力補苴。實無從更將大舉。__若欲使各河一律順軌。則必籌定銀?。先將永定河自蘆溝以下二百餘里。改河築堤。可保數十年無患。又將大清河雄縣一帶之淤窄。挑寬濬深。北運南運河卑薄未補之堤?。淤廢未損之減河。分別加修。東西淀。南北泊。及津東之塌河等淀。為節宣儲水之區。尤宜設法疏濬。使可容受蓄洩。並將淀西上游蠡高境內之瀦龍河游窄挑濬寬深。再次則酌修各屬支河。及畿東之薊運等河。務使胳貫通。經緯畢具。悉去胸膈腸腹尾閭之病。然後廣開溝渠。相濟為用。庶水害既除。而水利可興。不致此旱彼潦。此盈彼涸。惟統計最要次要各工甚巨。即如永定一河。若照議興辦。土方不知凡幾。其一切閘壩物料工用器具。借用旗民田地等項。為費亦復不資。實非數營兵勇所能辦。則臣部淮練各營僅二萬餘人。分札各要隘。修築砲臺。彈壓地面。緝捕盜賊。各有專司。只能抽暇就近酌調助役。勢難全撤要防。罷停操巡。以致顧此失彼。今年濬文安之大清河。開獻縣之滹沱河減河。挑寶坻武清之北運減河。並於高陽修瀦龍河堤。任邱修千里堤。全賴東南各省官紳。集捐協助。始克就緒。然已竭忠盡慮。此後斷難為繼。本省向係缺額。入不敷出。夏無餘?可籌。倘能如康雍年閒故事。約計現在應辦工程。先行由部按年措給銀百餘萬兩。自可分投勘議。招雇民夫。助以兵勇。及時擇要辦理。次第興作。惟部庫拮据。外省支絀。竊恐一時難集巨?。似仍只能量力籌辦。未便?期奏效。左宗棠以所帶各營。移治上游。正可輔直力之不逮。前已咨請飭挑涿州北關外拒馬河淤沙。以試其端。並經左宗棠不辭勞瘁。親履察勘。惟本屆伏汛將臨。盛漲即至。難再別施畚鍤。此後應修河處。即由左宗棠察酌。隨時會商。當飭地方印委實力襄助。相與有成。微臣忝司守土。兼任河工。責無旁貸。昨已督飭司道詳確勘議。無論上游下游。仍當統籌兼顧。盡其力所能行。以期逐漸補救。惟賬捐既已停止。本省又無?項可籌。將來必不可少之工需。只可奏懇由部酌撥。以資接濟。此現時統籌酌辦之情形也。正在具摺閒。接准部咨。以左宗棠前奏水利事宜。業經醇親王遵奉　　懿旨覆奏。蒙　派恭親王醇親王會同左宗棠及臣等妥議奏辦等因。仰見　朝廷?念民生。慎重水利至意。除抄摺咨呈恭親王醇親王並左宗棠酌核。仍隨時會籌議辦外。所有臣等原奉　　寄諭統籌酌辦緣由。合先會同兼管順天府府尹臣童華。署順天府府尹臣張凱嵩恭摺由驛覆陳。是否有當。伏乞　　　皇太后　　皇上聖鑒訓示遵行。謹奏。__　_
開濬長沙城北碧浪湖議|李元度|HCJSWXB_RAO_1881|卷百零六工政十二水利通論|長沙郡城。西瀕湘江。地勢少灣曲。水急不便泊舟。每遇風濤暴作。舟多漂溺撞碎。商旅苦之。多泊隔江水陸洲。其在商船起貨載貨。率用小舟剝運。既多不便。其在州縣漕船餉船。淮綱鹽船。滇省銅船。外國貢船。大府及?有司來往官船。皆須與城中交際。亦藉小舟接渡。其不便於官者尤多。且水陸洲亦係直流。遭風往往失事。甚有一年失事數次者。言之寒心。以舍此洲更無可泊處。故仍勉強停泊。實則無可如何耳。此雖地勢使然。固此邦之大缺陷也。明推官翟台。守道金學曾。知府劉昶。知縣彭堣唐源。均有開河通商之議。而唐源請開南湖港四利之說。通志具錄之。可見留心利濟者有同心也。顧長沙在前明一府城耳。__　國朝康熙三年。分置湖南布政使司移偏沅撫治於此。則西南一大都會也。官商往來。百倍繁庶。而仍無地泊舟。以省會之大。反不逮湘潭一縣。坐視城外數千艘栖泊險地。如處堂之燕雀。於心安乎。昔人有憂之。是以有新開河南湖港之役。志稱康熙初?撫王公良於城北相度新開引河。泊舟甚便。後因河身偪窄。歲久淤廢。?撫趙公申喬重濬。今復淤又稱乾隆十一年?撫楊公錫紱。奏請開濬南湖港。旋淤。二十一年?撫陳公宏謀築分水壩以刷沙泥。開月形渠以暢水勢。商民便之。通志所書如此。今南湖港如故。惜泊船無多。新開河則咸豐中?撫駱公秉章。因寇警委員重修。以石多中止。可見從前大府。莫不拳拳於此。惜未得要領。故無成功耳。議者欲從北門轉小吳門。遵陸路而東。鑿通回西渡。無論地勢不便。廬墓尤難措置。亦繇未得要領也。要領惟何。孟子曰。為下必因川澤。語曰。善創不如善因。今明明有基可因。而顧熟視之若無乎。請得備舉其說。長沙城北四里許。有碧浪湖。五代時楚王馬希範避暑處也。俗稱黑羅塘。一稱黑潦塘。?方音轉注耳。志載碧浪湖在城北開福寺後。即黑羅塘。有流杯池。池上有亭。馬希範鑿為上已袚褉之所。又有會春園。即開福寺地。五代史楚世家。天福四年。馬希範作會春園嘉宴堂。其費鉅萬。張南軒文集。長沙開福蘭若。故為馬氏避暑之地。所謂會春園者下臨湖光。舉目平遠。為此邦登覽勝處。此湖之見諸載記者也。湖廣袤約二三十頃。周四五里。春夏成巨浸。至冬漸涸。上有九尾?小溪來注之。並可鑿通瀏河水。以殺撈塘河水之險。湖與江止隔一堤。堤即大路也。長約二十餘丈。廣二丈有奇。水漲時船多泊湖內。水乍退。則閡於堤不易出。故多未便。今擬掘其堤。改其路。則湖與江通。泊舟當以萬計。此可因之基。亦自然之利也。惟江底較湖約低五六丈。須乘冬涸時雇工挑挖。使與江平。庶湖水不慮外洩。再於掘[堤](提)處砌石岸。照運河式。於水口立閘。以時啟閉。則湖雖略高。水亦不至傾洩矣。至挑挖之法。土以方計。每方縱橫各一丈。厚一尺。估需工食錢四百七八十文。以十萬方計之。約需五萬緡。若令駐防勇丁協力挑濬。更可省其半。透底積算。每五十方可得五丈深。縱橫各一丈寬。若十萬方。即可得二千丈寬。一律五丈深。而泊舟不可勝計矣。__就中仍可略分界?。挖極深數十處。藉以瀦水。界?略高。使江水縮。而所瀦之水不隨以縮。舟行則循洪路以進。狹其口而廣其腹。所容必多。是又在督工者之因地制宜。而大略則具此矣。興工須在十月。至次年正月止。春水一生。即可泊船。遲則罔濟。所貴預為之備也。是有四便。有八利。請更詳陳之。凡開鑿河道。多礙墳墓田廬。墳須改葬。田廬須價買。所費不貲。人仍有願有不願。茲湖自五代至今。九百年汪洋巨浸。無寸椽片甓孤塚尺田之礙。工便一。新開河之難鑿。以土堅而石确也。今湖底悉淤泥鬆土。鉏钁易施。便二。南湖港之易淤。以水面窄而乏來源也。今湖之上游。有九尾沖小溪來注。若將瀏河水開通。分一支入湖。計鑿港不過二百丈。即有源頭活水。可以流惡而刷沙。便三。凡開河慮無堆積新土處。若購民田堆土。亦殊費事。今湖之下岸為撫標三營牧地。堆土成邱。草必愈茂。彼此有益。便四。若夫工成之後。湖與江通千艘萬舶。賓至如歸。無漂泊耗折之患。而百貨日益流通。行商坐賈。取多用宏。可以運掉如意。其利於商一也。客艘雲集。凡無業之戶。挑運之夫。可以小舟貿易。負販營生。養活貧民不少。至日需之煤米。轉運者多。則居奇者少。日用亦覺裕如。而湖內魚?。并可為資生之助。其利於民二也。赴任調任之員。挈家來去。因事?泊江干。動淹旬日。一遇風濤猝起。心旌搖搖。若解糧解餉解銅解運軍火諸委員。責任匪輕。尤虞失事。今泊舟得所。如在堂室。風雨無驚。其利於官三也。湖工告成。北門外百貨所屯。行棧櫛比。會館典肆。皆將次第興修。視昔日之南門。必且遠過。即城中隙地。亦將化為列肆高墉。人煙繁盛。地比寸金。其利於地主四也。咸豐二年。粵逆圍長沙。踞南門外。其時儻有戰船環擊。賊必難支。迨四年春。曾侍郎以舟師至。又苦無地泊船。分?南湖。勢終渙散。今湖中可容戰船數百。不特?鑰北門。四面皆可援剿。老營既固。出入皆得自由。其利於防守五也。省脈自平瀏而來。至湘岸循江而下。凡數十里。堪輿家謂之順水走竄。陽宅陰基。皆未盡善。今開濬此湖。停蓄隨龍諸水。可以貯旺氣而挽?瀾。加以市廛鱗次。水口益有關攔。氣象迥異。至新土堆積。下岸種樹成林。重關疊障。皆以培護省城。其利於風水六也。瀏水在城北十里。西流入湘。謂之瀏口。亦名撈塘河。其地有駱駝觜。磯流迅急。舟行常易失事。今鑿通瀏河。分一支由湖以入江。則遇風狂水漲時。可繇內湖出進。以避瀏口之險。其利於舟行七也。湖水溉田數萬畝。居民賴之。相仍不廢者近千年。今加挑深廣。則瀦水益多。大旱不竭。其利於民田八也。至若工作之費。則請於鹽局釐局借支。分三年歸?。籌?之法有四。湖成後。設局另抽船釐貨釐。歲可得萬緡。此一說也。南省淮鹽。咨明每斤加價一文。由督銷局代收。歲可得六七萬緡。如謂普加未便。則派入省岸輪銷者。每票抽捐四十兩。歲可得千四五百金。此一說也。城內十八省皆有會館。公積均多。此舉為客商所深願。若傳集勸捐。善導之可得萬金。此又一說也。各州縣船幫各分馬頭。各有公積。令船行傳諭。各幫分別捐助。可得巨?。此亦一說也。__四說並行。一年可以彌補。即用其一二。亦不過三年。若當軸主裁。徑提公?。不事補苴。則尤快事也。同治四年冬。同人有建此議者。言於中丞李公翰章。公甚韙之。命往勘者三次。議且定。有尼之者。遂不果行。尼之之說曰。湖水溉田數萬畝。居民慮絕其蔭。不知天下有填湖而蔭絕者矣。豈有濬湖而蔭反絕者乎。水且十倍於前。何慮之有。又曰省運方隆。是年同鄉任外官者。凡五督五撫五藩五臬。可稱一時之盛。若輕易動土。慮有傷夷。其說尤陋。查省脈自南門天心閣入城。壬子八月賊挖地道。官軍掘濠以禦之。寬深各數丈。宜其傷矣。乃自時厥後。湘人士立功平賊。膺　封爵。任?圻。及建牙專閫者。不可數計。而以一甲第二人　賜及第者。亦迭見焉。豈非地靈以開鑿而愈顯乎。咽喉之地尚爾。城外可知。此皆過慮之說也。昔者史鄭開渠。利在萬世。白蘇二公。先後濬西湖。至今俎豆尸祝。古名臣興利除害。往往注意一二事。即可千秋。繇其識精力定。所見者大。故所被者遠也。前撫軍趙恭毅。楊勤?。陳文恭。駱文忠。皆當代名臣。於此舉皆有志而未逮。豈非常之功。百世之利。天固留以俟後之君子乎。方今　景運休明。大府勵精圖治。百廢具興。有能舉而措之。一舉手之勞耳。而其利賴生民。則雖百世不祧可也。謹議。_
籌辦河運事宜摺|曾國藩|HCJSWXB_RAO_1881|卷百零四工政十運河上|奏為陳明河運艱難情形、應行設法預籌、恭摺仰祈　　聖鑒事、竊九年分江北冬漕遵照部議仍辦河運、臣於十一月十二日專摺陳奏在案、伏查八年分江北漕米於九年河運赴、通節節阻滯、水陸兼運、直至十月杪始能蕆事、一切經費、雖由糧道王大經格外撙節、不至過鉅、而人事之艱、時日之久、較之海運、難易懸殊、該糧道交米事竣、赴部引　　見、現已馳回江甯、臣面詢情形、證以臣出京時、由運河南下所見者、其言多屬相符、不預為籌畫、恐下次又蹈覆轍、據稱本?承辦河運、在事六月之久、中間處處阻滯、歷歷可數、如嶧縣境內之大泛口、該處為山水經由之所、一遇暴漲、則汛流急湍、迨水退之後、則沙淤停積、今年漕船經過該處、水深不及二尺、河底碎石縱橫、最礙舟行、必須由山東認真興挑、挖深四五尺、並將近灘石堆?除、與河底配平、方利行駛、自大泛口而北、則有滕縣境內之郗山口、該處為入湖要道、淺而且窄、又微山湖內之王家樓、滿家口、安家口、獨山湖內之利建閘、南陽湖北之新店閘、華家淺、石佛閘、南旺閘、分水龍王廟以北之劉老口、袁口閘、處處淤淺、或數十丈、或百餘丈、亦須由山東逐?勘明、一律挑深、方可無阻、此未渡黃以前阻滯之處、宜預為籌辦者也、議者謂早開兌早日過湖、即使費力、尚不愆期、不知濟甯以南、淺處已多、濟甯以北、運河尤為乾涸、總須守候伏汛盛漲、方足以資浮送、至黃水穿運之處、漸從而南、自安山至戴家廟三十里、自戴家廟至八里廟二十二里、運河舊有之隄、盡被黃水衝破、缺口極多、黃水湍悍而勢急、漕船載重而質脆、斷難破浪而行、需用划船下椗以立之根、然後由漕船繳關、步步上移、否則蕩急溜之中無復收泊之處、而十里鋪姜家莊道人橋等處又極淤淺、似須由山東設法、一面於淤阻處極力疏濬、一面於運隄各缺口排釘木樁、貫以巨索、俾漕船經過、有所依傍牽挽、不至為洪溜所吸、倉卒失事、此渡黃時難滯情形、宜預為籌辦者也、及至渡黃以後、若在伏汛未落以前、或易為力、若伏汛已過、等候秋汛、即屬杳茫不可必之數、九年在八里廟守候兩月之久、可為前鑒、自張秋至臨清二百餘里、河身有高有下、其疏導之法、須量河身之高下、高者開挖宜深、下者開挖稍淺、庶可高低相等、一律深通、再於黃流已長未落之時、即下閘板蓄水、以免消耗、或就平水南閘迤東、築一挑水壩、引黃入運、皆多方設法、力圖斡旋之策、此渡黃以後運道易涸、宜預為籌辦者也、山東水勢長落無定、或先長而後忽落、或先小而後復大、漕船經由東境一千數百里、向歸嶧滕魚臺濟甯東平東阿各州縣封雇船隻、以備起剝之用、而地方官相距甚遠、兼顧不遑、九年所雇剝船、不免臨時逃散、擬請酌改章程、責成東省管河廳員、雇備剝船、小者裝米三十石、大者至百石為止、一遇漕船淺阻、斟酌起剝、而由糧道按石給發飯錢、以免枵腹、至閘夫亦改由河員招集、歸其約束、一併由糧道給予工食、庶不缺誤、此又略改舊章、宜預為籌辦者也、__東平州運河之西有一鹽河、倚山為障、為東省鹽船所經要道、漕船若由安山左近繞入鹽河、至八里廟仍歸運道、計程二百餘里、較之徑渡黃流、上有缺口大溜、下有亂石樹樁者、其難易懸殊、是以商船率多避黃而趨此路、上年因非運漕正道、未敢試行、十年行抵安山時、如遇黃流過猛、祗宜變通改道、惟自安山三里堡入鹽河之路、亦須預先勘明何處平順、先立標竿為誌、免致臨時周章、此又渡黃改道、宜預為籌辦者也、以上五端、皆河工應辦事宜、又皆在山東境內、從前糧艘運北、沿途修閘築壩、挑河過剝、均由南河東河兩督臣治黃治運、注意專在漕務、事事各有考成、處處不惜重費、故能駕輕就熟、事無不舉、今則黃流橫決、運河失修、河員之經費大減、河運之米數極微、欲以江北一隅數萬之漕、而責山東以全力治河治運、未免獨為其難、然部臣所以不肯竟廢河運者、亦因成法不可輕改、圖事不可畏難、具有遠慮、丁?槙見義勇為、力顧大局、亦必不因米數太少之故、而忽視沿河應辦之工、糧道王大經躬肩重任、既已經歷險艱、茲令再試危途、不得不預為綢繆、免其遲誤、現在欽奉　　諭旨、飭派漕臣張兆棟前?山東會勘築隄束黃事宜、必可與東河督臣蘇廷魁、山東撫臣丁寶楨面商一切、相應請　　旨敕下該督撫等通籌運道全局、建可久之宏謨、并將臣此摺所指興工之處、分途興辦、利目前之漕務、臣當飭催該糧道等趕緊兌米、及早開行、仰慰　　宸?、所有漕運艱難設法預籌緣、由謹會同漕運督臣張兆棟、江蘇撫臣張之萬、恭摺由驛馳陳、伏乞　　皇太后　　皇上聖鑒訓示、謹　奏、_
籌辦通漕要道摺|林則徐|HCJSWXB_RAO_1881|卷百零四工政十運河上|奏為籌辦通漕要道、將練湖隄埧、勸諭民修運河閘工、由官捐辦、俾漕運長資利益、恭摺奏祈　　聖鑒事、竊照鎮江為漕運咽喉、江浙兩省、糧船皆所必由之路、而每年重空?返、挑浚河道、蓄水提船、一切機宜、則惟鎮江道府縣營責成為重、其挑河例價不敷、?須江蘇各屬州縣捐資協貼、一遇江潮低落、設法推挽、勞費尤倍於平時、揆其致病之由、總因該處運河、本係鑿山通道、?無水原、祇恃引江入河、以資浮送、而江水本不宜過大、若運河灌輪盈滿、於行舟固為順利、而沿江田地、早已被淹、如江水落低、則利於洲田、又不利於漕運、兩者相較、固係農田為本、而運道則須隨時盡力、以圖補救之方、臣陶澍於嘉慶二十一年、?視南漕、即以修整閘座、濬治練湖等事、縷晰陳　奏、道光七年九月、在?撫任內、復節次　奏明籌辦閘埧堤埂以資收蓄、誠以江潮長落靡常、緩急仍難盡恃、練湖開於晉代、在運河之西、為長?諸山眾水所注、唐宋元明皆治之以濟運、其上接丹徒境者、謂之上練湖、下接丹陽城者、謂之下練湖、上湖高於下湖、下湖又高於運河、以節節傳送、有湖水放一寸、運河增一尺之諺、與山東運河之有南旺南陽微山諸湖情形相仿、明季湖禁漸弛、居民占墾、遂致就堙、我　朝康熙十九年、始定以上練湖改田升科、下練湖留資蓄水、然湮塞已久、所蓄究屬無多、而濬湖築隄、經費太鉅、是以屢議屢寢、臣陶澍在?撫任內、奏修閘座、亦係先其所急、將黃泥閘移在張官渡、以當湖之下游、俾得擎托湖流、使之回漾、稍濟江潮之不逮、每於重運回空經過、閉板蓄水、曾著成效、然全湖隄埧久已損壞、水來則直沖而易決、水去又一洩而無餘、臣林則徐於道光十二年秋間、親歷履勘、因議擇要築埧、以利節宣、迨十四年四月、臣陶澍閱兵過彼、亦經覆勘、意見相同、遂即定議籌辦、?經附片　奏明在案、隨飭常鎮道李彥章相度機宜、在於該湖頂沖之黃金埧及東岡一帶、先築兩重蓄水埧、培圩埂二千八百八十丈零、使水皆得入湖、不令散漫、又恐水勢暴猛、或虞沖決、因於湖之東隄、添建減水石埧兩座、如遇暴漲、有所分洩、可以保隄、其通入運河之處、勘得有念七家古涵、較舊濬之范家溝機勢更順、因修復古涵以作水門、并就近建設濟運石閘一座、於運送軍船時放水接濟、漕過之後、用土填築、留一涵洞、以灌隄外民田、是不特濟運有資、即農民亦咸霑其利、臣等當即飭道督縣、勸諭得霑水利之業佃、或出力、或出資、令其舉董經理、官為督率、輿情咸知利益、踴躍急公、自夏至冬、工程陸續報竣、適值是冬、丹徒水涸、回空全進橫閘、臣林則徐親駐鎮江、督催提挽、飭委該道李彥章試放濟運新閘、由念七家涵引水而出、竟能倒漾上行至數十里之遠、連放數次、軍船得以銜尾南行、其效頗為顯著、此道光十四年、勸諭民間捐築練湖蓄水減水諸埧、暨修復古涵改建濟運閘之情形也、__復查下游張官渡一閘、為漕船經過要津、前將黃泥閘移建該處、原以引截練湖、便資擎托、時經七載、固限早逾、第年來溜勢時有變遷、河形漸形灣曲、每遇夏秋盛漲、疏洩不及、金門難免逼溜、即恐有礙舟行、臣等復?返札商、今昔情形既殊、自須變通盡利、欲其順溜取直、莫若因地制宜、隨勘得該閘迤上相距二百丈之處、溜勢漸形平緩、而其地?仍在練湖濟運閘之下游、疊經督匠相度、僉謂宜將該閘移建於此、但舊閘只有一座金門、而舟楫經由、絡繹不絕、欲議改建、尚須另籌行船之路、始可截埧興工、因思移地建閘、原欲以殺水勢、莫若改為正閘越閘兩座尤靈、遂於所勘改建之地、先就南岸一邊開出越河、將地勢加倍展寬、俾其可容磯心雙孔之閘、即於越河圈築攔埧一道、仍留靠北一半河路、俾得照常行船、其在攔埧以內者即可施工、先建越閘、俟越閘工竣、放水通舟、然後折去靠南之埧、圈於靠北一邊、以建正閘、如此倒換辦理、?來船隻既無阻滯之虞、而雙孔閘成、又免涌激之患、將來設遇修理、亦可不礙漕行、但一閘改為兩閘、中添磯心一道、所需工料倍多、而經費有常、仍不敢遽請動　帑、查挑辦徒陽運河、向由各屬捐資協貼、本係歷有舊章、若果閘座鈐束得宜、即挑費亦可期節省、是以改建該閘仍歸官捐辦理、各州縣中急公從事者、尚不乏人、自上年秋間集項購料興工、至十二月內、先將越閘辦竣、工料均稱堅固、維時回空南下、又值潮枯水涸之時、當即放出湖瀦、將該閘下板攔蓄、愈得倒漾之力、江浙回空約三千艘、無不由該閘而下、更為濟運之明效、旋即接手砌辦正閘、不日亦可告成、此自上年至今、建改張官渡正越兩閘官捐辦理之情形也、惟思張官渡之下游尚須重門收束、遇水淺時、上下拗板此啟彼閉、始能呼吸相通、即練湖圩埂埧涵雖已擇要勸民修辦、而殘缺之處尚多、仍須設法籌維、期湖水多蓄一分、即運河多得一分之益、查張官渡迤下六十里有呂城閘、建自宋元祐四年、其地勢正當扼要、我　朝雍正年間、就舊基重建正越兩閘、嗣是越閘堙塞、糧船祇由正閘經行、嘉慶二十二年曾經估修、旋又議緩、上年該閘金剛牆漸坍到底、坍下之石堵至金門、重運經臨、幾為所阻、經丹陽縣督率呂城?檢集夫抬撈、始得通舟、此時勘估興修、實屬刻不容緩、惟該閘越河、久為瓦礫填壅、越閘石料、剝損尤多、今既議興修、仍須兩閘并辦、不便偏廢、現照張官渡章程、先行挑浚越河、趕修越閘、已於正月興工、此時糧船正在北行、仍令經由正閘、俟越閘修竣、得以通舟、再將正閘接手開砌、所需經費、亦歸本省官捐項下撙節辦理、概不敢請動?項、至練湖隄身單薄之處、西南兩面尤甚、其蓄水舊制本以湖心二尺八寸為度、因湖底既淤、隄埂又缺、遂致不能多蓄、欲籌東水、不外培隄、但湖面正寬、即以下湖而言、周圍已四十里、勢難全行圍築、前於湖東一帶、酌建蓄水減水各埧、並築圩埂二千八百餘丈、來源已有歸宿、不至旁溢斜分、今再勸諭民間、於湖之西南兩面就近挑挖、湖淤即以挑出之土培築堤埂、照舊制高一丈二尺、面寬四尺、兩邊二五收分、更足以資攔蓄、該處近湖居民有一百八十三?、計田四萬六百八十餘畝、__查歷修水利、本有按田出夫業食佃力之章程、茲復由該道李彥章督同鎮江府龔文煥分別出示、覆加勸諭、農民均各樂從、臣等已飭陸續興挑、即令印委各員常川駐工稽查督辦、務使逐一核實、迅速蕆事、俾運河長資利益、漕事年勝一年、以期仰副　　聖主利運便民之至意、此案均係捐辦工程、應請免其造冊報銷、除各工一律全竣、分別?收另行　奏報外、所有先後籌辦緣由、據署蘇州藩司裕謙會同常鎮道李彥章具詳前來、臣等謹合詞恭摺具奏、_
修防核實|舒化民|HCJSWXB_RAO_1881|卷百二十工政二十六海塘|東西海塘。險工林立。修不勝修。請多修。則知[經](輕)費有常。欲少修。又恐要工貽誤。查二十八九兩年。風潮猛烈。固屬從來所未有。然究由南沙漲寬。北岸受擊所致。本年三月間。過江巡視南沙。由蕭山之長山河莊。至山陰之黨山埠一百數十里。昔之海潮故道。今則盡成沃壤。登河莊黨山。遙望東北。海面寬?不及十里。舊沙之外。接漲新沙。又接漲陰沙數百丈。有潮退尚未顯露者。南沙日漲日寬。北岸愈擊愈猛。柴掃既多?刷。並及行路溝槽。此險工所以逼近石塘也。近來工員承辦。往往視為畏途。誠以工險則例價不敷。屢修則賠累不起。年復一年。石塘遂形坍缺。茲據工員呈請。改復一年固限。明知國家經費支絀。事違成例。何敢據議更張。第念今日情形。實有艱難之勢。與其遷延潰?。多費十倍百倍之金錢。似不若量為變通。尚冀七年三年之艾蓄。查西塘新建掃工。估銀六十餘兩。拆建四十餘兩。定例固限兩年。今則透底者盡需捆掃。而請修者仍辦拆建。以不敷之例價。兼固限之綿長。賠累不支。實恐貽誤。似應請分別辦理。其尚存溝槽行路。仍照柴塘給價。其坍卸近石塘者。悉照新建掃工例興修。工分平險。而建築仍守初章。似較平允。至兩年固限。在當日隨時遞加。亦因海塘章家庵一帶。北岸微有漲沙。潮勢平緩。自可因時制宜。今則南漲北坍。情形判若霄壤。可否量為變通。似於修防核實之道。兩有?益。此西塘現在之情形也。至東塘戴鎮念失四汛。惟鎮念兩汛。有掃工三千餘丈。其餘俱係坦水。迤西者尚屬完善。而迤東坍卸掃工。仍復不少。且石塘潰?之處。間?亦有數十丈。現潮水頂?撲塘。甚或漫蓋塘面。履勘周遭。尤為危險。若不及時修築。其坍卸可立而待。此又東塘現在之情形也。惟欲修工。必先籌費。上年多辦險工數百丈。幸保無虞。而請費至二十四萬有餘。已為破格之舉。明知本?不敷。方冀今年量為撙節。詎料兩塘情形。尚復如此。南沙有日促之勢。風潮多意外之虞。萬一秋汛猛烈。真有不堪設想者。應請鴻裁擘畫。指示機宜。俾工員不致畏難。可以及時修理。庶幾有備無患矣。_
修防籌費|舒化民|HCJSWXB_RAO_1881|卷百二十工政二十六海塘|竊思海塘受病。深而且久。自道光五年以前。南沙止千餘丈。十一年七月風潮案內。以工?過多。僅將險中尤險各工興修。其次險及續損者未辦。以致十一二年。塘工大壞。加以十三年又漲沙三千餘丈。潮勢日趨而北。自此工程修不勝修。十四年奏請　欽差大辦海塘。駐浙監修。其用銀一百五十七萬有奇。兩塘各工。乃臻完善。嗣後每年額設歲修。東西柴掃工息銀十五萬餘兩。東塘石工息銀二萬四千兩。坦水銀五萬兩。其歲修經費二十三萬餘兩。誠為不少。然生息銀十三萬餘兩。息按引輸。年不敷用。前運司詳明。先於公息項下墊給。迄今運庫想亦無多籌墊。節省司費二萬餘兩。亦由運庫按年移解。近年引滯課絀。未能按解。且聞欠解尚多。此十五萬修歲之支絀也。石塘生息二萬四千兩。聞本銀已挪缺六萬有餘。約收息少三分之一。此石工之支絀也。坦水五萬。係借撥監餉。自道光十九年撥過一次。上年就是?存項提撥。亦非歲額。各?支絀情形如此。所以近十年來。每歲修或用十五六萬兩。或用十七八萬兩。但可敷衍平安。想無不力求撙節。惟二十七年用過乎儉。僅用銀十二萬兩。險要一概停修。從此塘工再壞。二十八年用至二十二萬餘兩。而停緩者尚多。至二十九年風潮猛烈異常。石塘次第坍圯。雖仍擇尤險者搶修。已用至二十四萬有奇。三十年霜雨兼旬。山潮匯擊。石塘處處坍露。?至十四堡之塘身一百二十丈。工員搶險。奮不顧身。勞不惜命。實用銀十三萬有奇。而柴掃各工計修三千五百餘丈。用銀二十八萬有奇。而就東西兩塘柴掃工合計一萬四千餘丈。不及四分之一。坦水工五千六百餘丈。不及二十分之一。上年西塘工程倍於東塘。而沿塘險要者尚有五百餘丈。東塘柴工坦水。久已傾圯不堪。自上年少減緩修。今又險工林立。若復遷延停緩。將來?裂。修補尤艱。思念及此。每至終夜傍徨。一籌莫展。而又諗知藩運二庫支絀。歲修定額。尚不能敷。其何堪此意外支發。然使因費無所出。遂竟置七郡生靈於不問。爾時即身被重譴。固無足惜。其如公事何。天下事有費少而功多。有費糜而無補者。有及早則彌患於無形。稍遲則禍變相尋。悔不可追者。事會之來。間不容髮。豈獨海塘。即以海塘論。而從前兩次敗壞之由。亦前車之鑒也。惟受病雖深。尚當救治懇飭藩運兩司設法另籌經費。或每歲仍請酌留監餉若干。稍能歲修充足。海塘自可改。觀而官民均受其福矣。_
修防|舒化民|HCJSWXB_RAO_1881|卷百二十工政二十六海塘|竊惟立法期於垂久。而舉政務在得人。查東西兩防海塘柴石各工。自道光六年奏定章程。議加固限。原以嚴立限期。杜工員等草率偷減之弊。極為周密。而嗣據該工員等會詳轉請。仍循舊章。因甫經奏改。未奉准行。第思海潮風勢。夷險靡常。實非目前所能臆計。但令人力能為。如有坍損。自屬難辭其咎。若遇風汛激烈。即難保無旋修旋壞之事。此中稍無餘地。實屬力有難支。且恐立法過嚴。工員畏累。存僥倖苟免之思。遇有險工。不敢開報。轉致貽誤大公。竊以為從前各工之草率。固工員之辦理不善。而亦監司之體察未周。上以修防為調劑之方。則下亦樂以辦工為自便之計。積習相沿。遂至如此。某由州縣出身。在仕途二十餘年。才具短絀。惟遇地方公事。未敢稍蹈欺飾。?以海塘重大。尤不容掉以輕心。據愚昧之見。擬請以後修防。責令工員擇其最險必不可緩者。據實開報。親詣勘實。方准會詳請奏。是慎之於始。既無浮冒之工。而興修以後。不時親往察看。所辦如不合式。即記過飭令加修。甚者詳請參劾。如此則工員有所警畏。工程可期結實。經費亦可期節省。即不加固限而此中之節省已多。歷一二年。或當稍有成效爾。_修防_舒化民__竊查兩塘工程。自南岸漲沙日增。北岸海塘喫重。道光五年。南沙止千餘丈。至十三年已漲至八千餘丈。以致北岸險工林立。石塘坍口者百數十丈。先後奏請帑金二百餘萬。始能一律鞏固完竣。而存留二十餘萬之塘工生息。歲歲修防。以資善後。每年用銀。約在十五六萬兩上下。潮汐平安。兩塘無事。嗣因經費不充。不得不量為撙節。僅將險中尤險之工。擇要興辦。延至二十八年。次險者盡成尤險。而又益以七八月非常之風潮。坍損工?。遂至修不勝修。本年春夏兩次修工。兩防共請銀九萬有奇。原知經費不敷。不得不力求節省。所以請修之工。皆間?之中。擇其尤險。惟間?。故前後多不聯屬。惟尤險。則寬深不易施工。譬如輔車唇齒之相依。前傾則後覆。唇亡則齒寒。亦理勢所必然也。?又遇八月風潮。比上年尤甚。如省垣之秋濤宮。自乾隆間建修以來。從無潮潑。今則石柱擊折。撲碎樓簷。實為從來所未有。不第柴掃刷去。並且波及行路溝槽。潮勢本極洶湧。風又加之激蕩。東裂西崩。如湯沃雪。其地寬而勢坦者。尚可依土附樁。若路槽逼窄之處。坍卸日近石塘。此而不及蚤修防。一經坍至底石。勢必搜齧塘根。目今尚無策可籌。何堪更添格外糜費。此海塘之日危一日實在情形也。至於修工。則尤有難焉者。從前海塘平安。險要工程尚少。柴掃易以整齊。工員樂於從事。今則非尤險者不能舉辦。查辦工例有丈尺。即增?不甚懸殊。今領二丈正工之例價。兼修七八丈之溝槽。工費已不能敷。而又東西邊際。少能聯絡。新築之工。沙土鬆浮。有工未及半而被潮刷去者。有甫經修竣旋遇?損者。每值工員間訴苦衷。往往悽然淚下。維時既不能不以厲色責其賠修。仍不能不以婉言慰其累?。此修工日艱一日之情形也。每巡查塘工。自七八月後。實月異而日不同。既見工無完善。尤覺心悸膽寒。各處顯露石塘及坍至行路溝槽之處。不能不及早請修。工鉅費繁。實為萬分焦急。豈不知庫項支絀。籌?維艱。然不及時補救。奏請設法籌辦。縱今冬徼倖無事。來春坍缺必多。工愈多則工員之照管不及。工愈難則工員之賠累不支。某忝列分巡。豈敢以危辭聳聽。而值此任大責重。斷非庸才薄力所能勝。自到工以來。食不知味。寢不安枕。舊時心胃疼痛之病。間日一發。然不敢請假者。以曩時從事繁劇州縣郡守。垂三十年。未嘗乞一日之假。告一夕之勞。今荷　　天恩高厚。擢至監司。即盡瘁匪躬。豈敢顧惜。第一線危塘。為下游七郡生靈保障。東南財賦攸關。設有貽誤。患豈勝言。瀝情稟懇。伏冀設法籌?。指示機宜。海塘幸甚。官民幸甚。_
修防酌寬固限|舒化民|HCJSWXB_RAO_1881|卷百二十工政二十六海塘|浙江仁和海?塘工。為杭嘉湖蘇松常鎮七郡民生保障。最關緊要。遇有坍損。其已逾保固例限者。隨時詳奏。動項修築。未滿固限各工。責成原辦之員賠修。若遇異常潮汐。非人力可施者。查明工程原係堅固錢糧實用。准作報銷。其保固例限。初辦僅保三月。乾隆年間加至半年。四十三年。改為經歷三汛。迨道光六年。奏改保限兩年。伏查工程之平險。全視沙水為變遷。從前貼塘漲有護沙。潮勢較為平緩。是以隨時酌增固限。俾免濫糜經費。近年南岸漲沙日寬。海道日窄。而北岸之護沙。洗刷殆盡。兼以兩年來風潮異常猛烈。每遇山水驟發之時。與潮匯勢撲面。山水搜根。底面受擊。柴掃各工。動多牽連坍卸。固限既長。正難緩待。甚有一年賠修數次者。此西塘險工林立之實情也。茲據各工員等。以兩年固限。賠修實不能支。稟請將西塘固限。酌減一年。仰蒙憲台批發司道。會同通盤酌核妥議。詳覆察奪等因。伏查海塘要工。近以西塘為最險。而估修例價。則西塘最輕。該工員等領項承修。事前既難苟簡。事後又須賠貼。率至賠補不貲。遷延貽誤。致成鉅工。堵禦艱難。益滋糜費矣。第工?綿長。而經費有限。兩年保固。似不得不量為變通。若遽?一年。又恐啟工程草率之弊。事關酌更舊例。必須籌畫周詳。請於工竣?收之日起。經一年三大汛後再歷半年。是較兩年為稍?。而工經四汛五汛。亦非堅固不克完全。如限內有一月之未滿。工程有一分之稍矬。即查明勒令賠修。如此一為變通。於慎重之中。仍寓撙節之道。則於修防核實有?益矣。_
塘工及長安河事宜|劉汝璆|HCJSWXB_RAO_1881|卷百二十工政二十六海塘|今日海塘之壞。以海?紹興為鉅工。三江閘不修。則將有倒灌之患。海?石塘不修。浙西將歲受其害。蕭山等處亦然。此亦不可不急籌也。為今計之。惟有趕築石塘之外。每年仍籌撥歲修銀一百萬兩。三江閘亦需銀萬兩。既以壘石堅築成塘。即不當顧惜工料。徒為蒿目之憂也。塘以內即長安壩。上達杭州。下通海?。河道淺塞。非僅運鹽糧不便。且兩岸桑田。無水浥注。?長安鎮為浙西屯米之區。富商大[賈](價)。從皖鄂運米而來。遇?歉足以備全浙緩急。關係至重。約需銀八九十萬兩。即能開復。此等巨?。宜籌之於靠釐項下。則易為力。否則年復一年。上河將成陸海。下河亦勢如平地。而海?之水利不可言也。議者謂沙河泥湧。日以洪潮蕩潏。恐開而復塞。故屢議中止。不知地方陷賊數年。塘工無人過問。任其坍廢。致成棄地。熙?中自蘇學士大為開濬。數百年民蒙其利。至今嘉湖道督辦塘工。並委道府州縣分?守護。偶有衝塌。立時搶築。何後患之足慮。此等固為鉅工。而亦不能竟廢。與其為之數年之後。為費更多。而貽後人之追咎。不如及早施功之為得也。先賢論政。所謂體國經野者。亦惟盡力於溝洫河渠而已。目前以釐金舉辦民事。__朝廷有賦稅之征。民間無科派之累。至今不免煩費。亦其勢使然耳。與其束手坐視。何如力為區畫。終受其利哉。浙中歲入正項。尚有鹽政。論者皆謂宜復舊制。出入乃有常經。往時商人之虧。由於上台之供應。今既革除陋規。人自願充。經制一定。歲入又得百萬。則釐金可漸次裁抑也。_
請將浙江西塘柴埽工程奏復一年固限|舒化民|HCJSWXB_RAO_1881|卷百二十工政二十六海塘|浙江海塘之設。原以保衛民生。溯自秦漢以來。錢塘置縣。已有塘名。唐宋元明。屢加修築。至　國朝建築石塘。意美法良。遂超千古。復慮石塘年久難恃。復加築柴埽坦水。保護塘基。增十餘萬金。以為柴坦歲修之費。誠以海塘為浙省枕嘉湖。及蘇省蘇松常鎮七郡保障。前人度地勢者。以海甯長安鎮與吳江縣塔尖相等。稍有決裂。不必七郡為魚。而鹹水灌入田疇。則數年不能耕種。是以前此仰沐　　皇仁。不惜帑金。大加修築。恭閱海塘各志。伏讀　　　高宗純皇帝上諭。業業諄諄。屢煩聖慮。又奉翠華臨幸。指示機宜。兩省臣民。至今沐浴恩膏。淪肌浹髓。自乾隆至嘉慶五六十年間。並無潰決。良由不惜小費。是以克成大功也。迨道光初年。海波恬靜。堤埽完整。章家菴潮神廟一帶。猶有漲沙二三百丈之寬。而無識工員。有心見好。不顧將來變遷。遂建言請加一年保固。緣時大府誤信其言。奏加固限。不數年間。東塘決口。西塘繼之。而建言之員。終以不勝任罷去。西塘自道光十二年至十五年。屢?屢修。糜費帑金將二百萬。又派各州縣賠攤一二百萬。計自改例以後。不及十年。所省不及百萬。而所費已四百餘萬。道光二十三年。又有七堡決口之事。則所得不償所失也。較然可矣。竊以情勢有今昔之殊。惟主其常乃可以持久。利害有大小之異。惟圖其大。乃可以無虞。請一一陳之。蓋海潮忽大忽小。自古無定。從前舊事。無庸贅陳。如自道光二十一年至二十六年。海潮不過暗漲。並無潮頭。彼柴埽各工。無論保固兩年。即不修理。亦無大礙。道光二十三年。七堡?口。係由山水驟發。不關海潮。至二十六年夏秋間潮起。以至二十七年潮頭更大。至二十八年潮頭愈猛。較二十六年不啻十倍。又二十六七兩年。止是秋汛大潮。二十八年則春夏冬三季。亦如秋汛。甚有更大於秋汛者。良由東塘中沙愈高。橫加梗阻。西塘南沙愈漲愈寬。潮勢盡擊北塘。又加潮水較前猛烈。此時柴埽各工即使保固半年。尚屬難支。此今昔情形之大殊者也。查從前初定柴埽保固。不過三閱月。厥後即傍河工三汛之例。定以一年論。潮水極小。工無賠累例價有餘雖兩年固限不為長。潮水極大工多賠累。例價不足。雖三月固限不為短。　朝廷立法。不能視潮水大小而暮四朝三。所以酌乎其中。定為一年。以羡補不足。最得其平。今加至兩年。則專以無潮之年而概諸潮大之歲。立法偏枯。非長久無弊之計也。竊思固限加長。原為帑金有數起見。某雖至愚極陋。豈不知經費維艱。應求撙節。然而節費有大小之異。而利害即與之相因。從前加限之後。反糜帑金數百萬。固已著有明?。因不揣冒昧。謹將西塘情形?縷上陳。伏祈俯察。近日海塘實潮大限長。工難久恃。所有將來西塘柴埽盤頭工程。詳請奏復一年固限。永為定例。俾可歷久遵循。免致險工?出。補救不及。庶工員無賠累之苦。則石塘小??之患。不惜小費。正所以省大費也。是否芻蕘可採。伏乞核議施行。則陰功與海水俱長。偉烈共隄防永固矣。_
上方伯管見三條|寶慶知府魁聯|HCJSWXB_RAO_1881|讀戚武毅紀效新書練兵實紀有述　　　　|一內城亟宜鎮靜也、近聞省中居民紛紛挈眷避兵、又聞議者欲於近省水陸紛紛守禦、卑府以為此必謠言、近日郡民紛紛傳說、省門為全省根本、根本無故自搖、則外屬必聞風解體、此萬不可也粵西入楚各隘、全在永寶二屬、永寶能守、全省自安、內地但當官民齊心團練、以戢土匪、使不致有乘間搶竊之事、而隘口之堵勦、咽喉之策應、則以全力注於永寶二屬、層層向外堵截、裕其餉、重其賞、有進無退、賊不足禦也、即以一郡而論、若先有一自顧郡城之心、則新城武三縣士民之心皆土崩瓦解、故專注外、各隘口郡城但多備軍火、勤操練勇、以戢內奸、以備策應、使各士民知賊雖入隘、知府必率眾扺禦、有誓死殺賊之心、無苟且自完之意、所以寶屬雖日聞警報、而民心尚固、不特署中絲毫不動、凡幕友家丁眷屬宜來郡者、概令接來、不過日多數斗米數束薪。而民閒觀之、其氣自倍、士民恃府縣府縣所恃者　院司大憲、似省垣宜亟示鎮靜、以固眾心、以弭內患、__一經費亟宜豫籌也、為政之道、足食先於足兵、必不得已、可無兵不可無餉、粵西僨事、皆由人不知兵、先事但期撙節經費、將就敷衍、迨至潰敗決裂、遂有獲一首級、賞銀五十兩、每勇每日五六兩之事、勞師累年、糜餉千萬、荼毒生靈、殃及?境日前楚邊之喫重、十倍於粵西、恐蕆事之時、亦不啻百萬、若不　奏請籌撥、全恃　憲庫就地供支、設有大警、必致束手、用兵之道、刑賞並重、?欲兵勇不惜身命、官吏豈容自惜金錢、賊眾併力、兵勇不齊心、其勢之不相當、已成積習、提鎮大將、尚可以重威節制於一時、若文員則自封疆至郡縣、雖用兵勇之力、非重賞不可、無賞則二千兵勇、不能禦一千賊、果能重賞、猝有千餘賊、至以五六七百兵勇禦之、先據險地、置萬金而諭之、破賊者賞、勇者必奮死向前、怯者亦掙?隨往、一鼓作氣、賊必?走、賞愈重、則人愈奮、?操練軍火、獎賞在在需錢、稍一吝惜、處處誤事、妄謂楚邊果能保固、多費一金、於國所損甚少、於民所益甚大、若待其竄至境內、楚民游手無賴、豈可勝數、遷延日久、賊愈脅而愈多、則糜費必十倍於此、__一積習亟宜破除也、軍需報銷、屬員浮開、上司苛駁、邇日竟成積習、於是狃詐之屬吏、遂預防苛駁而益加浮開、其謹飭者則因噎廢食、藉難銷為詞、置邊防不顧、視有事為無事、致小事釀成大事、妄謂心無二用、逞舞文?計之私者、其人必無禦賊安民之?、虛糜　國家經費、者其人必不能與百姓患難相保、不干刑典、必伏冥誅、惟　上台則當察地察人、不容概以成法束縛、若寇萊公痛詆奉行條例者為胥吏之才、此寇萊公所以能為北門鎖鑰、即如召募鄉勇一事、各郡縣有報千名者、有報數百名者、不問其是否訓練、可否調遣、豈謂花名清冊、果足據耶、募而不練、不如不募、若實心訓練、則每日六分、斷不能有贏餘、練技勇之時、別無可治生、又不能菜食、每月無六七千文、豈能養活、為教師者、每月無十數千文、豈能贍其家小、每一教師、僅可教二十人、養二三十教師、每日即須數百串、此皆例無可報銷、若拘泥成例、不教不練、養烏合之眾、即使盈千累百、按冊足數、稍有風聲、如鳥獸散、名為撙節、實則不止虛糜、豈敢謂數百人遂足禦數千之賊、經半年拳養、?可情意相孚、果有賊至、以賊之眾寡定賞之輕重、令其各召親屬、一二日可得一二千人、親屬各自相顧、既感平日之恩、又貪臨事之賞、一鼓作氣、尚不致見賊遽奔、計自三月初桂林告急、興安受殘、全州攻破、警報紛至沓來、籌備一切、共四十餘日、至四月十五日結帳、計用錢五千七百餘串、銀一千九百餘兩、除挪用本年春夏關稅銀一千一百餘兩、餘均向典舖錢店借貸、許以一俟領到、即為付還、即尚縣丞所解、明後日可到、以之付還各處、尚屬不敷、然付過大半不過勉強、又可拉扯敷衍月餘、若賊至堵勦急切用費、尚不知如何措備、卑府如此、其新寧等縣可知、永州等屬亦大?可見、不過實屬隘口較多、數百練勇、操習獎賞、費用較重、各郡縣間有紳捐助、則自誓練勇、實用實銷、參罰賠累、概不預計、不破費州縣一文、士民一絲一粟、但自求力保郡圉、率合署上下、偕眾士民、焚香告天、若虛糜　國帑一分一釐、合署百日均罹金刃、我　大人以明察之才、蒞此積疲之省、似宜特札通飭各郡縣、屏絕虛文、力求實效、果能問心無絲毫浮糜報銷、斷不容吏胥舞文挑剔、雖從前所造文冊閒有失實、準其隨時更正、果認真防堵、不苛以繩尺、聽其自為布置、將一二十年積習、概行革除、一面力請　兩院通籌大局、　奏撥經費、視地之遠近緩急、分別籌發、無使缺乏、有誤邊防者、置以重典、彼雖萬死九幽之下、亦必俯首無辭、日日存一以防為勦之心、自矢竭力盡命、不稍怠忽、應否再發數千金、以備臨急激賞之需、不敢置議、緣雖自信廉節、而著名窮員、大人暨　督憲、或已信其心本無他、而　各上台之前、實未敢率自表白、至城步奉發四千兩、過郡未久、目前自可足用、新寧墊項甚鉅、工程五千、除扣平房費、一切不足了其急?、奉發防堵一千兩、與武岡之六百兩、均屬萬分不敷、似應請賜各處再籌發一二千兩、以濟眉急、_
上沈相國書節錄|李有棻|HCJSWXB_RAO_1881|讀戚武毅紀效新書練兵實紀有述　　　　|蓋師夷人之長技以制夷。魏君源之說也。魏君撰海國圖志。禦夷之法甚備。然亦未必一一皆是也。我師其長技。即以制夷。安知夷不故留餘步。以為他日制我之地。是自敝也。制夷之法。惟漢?錯言之最善。其說曰。匈奴之長技三。中國之長技五。帝王之道。必出萬全。則避其所長。攻其所短。無不如意。如今之洋人利在航海。我則拒之於陸。利在攻城。我則擊之於野。彼善火攻。我則廣為禦火之計。彼難久候。我則力為持久之謀。避其所長。彼即難護其所短。攻其所短。我適獨呈其所長。從古名將。戰無不勝。攻無不取。此道得耳。若徒取夷人之長技而效之。邯鄲學步。識者所譏。固未知其所利何在也。__　_
勸誡營官四條上而統領下而哨弁以此類推|曾國藩|HCJSWXB_RAO_1881|讀戚武毅紀效新書練兵實紀有述　　　　|　　一曰禁騷擾以安民__所惡乎賊匪者。以其淫擄焚殺。擾民害民也。所貴乎官兵者。以其救民安民也。若官兵擾害百姓。則與賊匪無殊矣。故帶兵之道。以禁止騷擾為第一義。百姓最怕者。惟強擄民夫。強佔民房二事。擄夫則行者辛苦。居者愁思。佔房則器物毀壞。家口流離。為營官者。先禁此二事。更於?搶壓買等事。一一禁止。則造福無窮矣。__　　二曰戒煙賭以儆惰__戰守乃極勞苦之事。全仗身體強壯。精神完足。方能敬慎不敗。洋煙賭博二者。既費銀錢。又耗精神。不能早起。不能守夜。斷無不誤軍事之理。軍事最喜朝氣。最忌暮氣。惰則皆暮氣也。洋煙癮發之人。涕洟交流。遍身癱軟。賭博勞夜之人。神魂顛倒。竟日癡迷。全是一種暮氣。久驕而不敗者。容或有之。久惰則立見敗亡矣。故欲保軍士常新之氣。必自戒煙賭始。__　　三曰勤訓練以禦寇__訓有二端。一曰訓營規。二曰訓家規。練有二端。一曰練技藝。二曰練軍法。點名演操。巡更放哨。此將領教兵勇之營規也。禁嫖賭。戒游惰。慎語言。敬尊長。此父兄教子弟之家規也。為營官者。待兵勇如子弟。使人人學好。個個成名。則眾勇感之矣。練技藝者。刀矛能保身。能刺人。鎗?能命中。能及遠。練陣法者。進則同進。站則同站。登山不亂。越水不雜。總不外一熟字。技藝極熟。則一人可敵數十人。陣法極熟。則千萬人可使如一人。__　　四曰尚廉儉以服眾__兵勇心目之中。專從銀錢上著意。如營官於銀錢不苟。則兵勇畏而且服。若銀錢苟且。則兵勇心中不服。口中譏議。不特扣減口糧。缺額截曠。而後議之也。即營官好多用親戚本家。好應酬上司朋友。用營中之公錢。謀一身之私事。也算是虛糜餉銀也。難免兵勇譏議。欲服軍心。必先尚廉介。欲求廉介。必先崇儉樸。不妄花一錢。則一身廉。不私用一人。則一營廉。不獨兵勇畏服。亦且鬼神欽伏矣。_
啟陳勦盜十三條[咸豐]三年|胡林翼|HCJSWXB_RAO_1881|讀戚武毅紀效新書練兵實紀有述　　　　|道光二十九年十二月晦日、率師討苗匪、用兵千七百人、營於險要、令其毋擅動、毋挑戰、用革夷附近之團練、萬七千人、環而集之、搗其巢穴、復以計誘之、賴同事文武士民之力、得盜頗多、卑府於二月十七日、又往黎平堵楚匪矣、三十年十月、逸盜二十餘人、殺寨頭阿賈、以逞阿賈者、即是年春助官縳盜之革夷寨苗也、頗知大義、識漢文、於是鎮遠黃平台拱清江清平丹江凱里施秉各官吏、再會於巖門跡成事、以圖續勦、自三十年十月、至於元年三月乃蕆事、而盜固逃竄於荒山密箐中、正犯無一獲也、然則刻舟可求劍乎、膠柱可鼓瑟乎、必當知所變計矣、近日台拱清江丹江施秉之盜、又稍縱矣、約而言之、昔年之事、利用圍攻、今日之事、利用追勦、昔年之事、賊可餌誘、今日之事當以力擒、昌黎韓子慷慨有大志、陳說十四條、至為精當、謹另錄以呈復思其節目之未備者、附陳十三條、惟密採而留意焉、__一辦盜先須寬吏議也、王夫之言、自古盜賊之多、無若東漢光武、先後所降、幾至二千萬、其通鑑論宋論、津津其言之、考漢史建武十六年、郡國?盜、處處並起郡縣追討、到則解散、去復屯聚、乃詔遣使者下郡國、聽?盜自相紏擿、五人共斬一人者、除其罪、吏雖逗留?避、聽以擒討為效、但取獲賊多少為殿最、惟敝匿者乃罪之、夫上之用意嚴而用法密、則下之避罪巧而貽害乃愈深、倘能捐棄一切特參之條、寬以時日、責其擒討、在下者感寬大之恩惠、而不必用其欺、在上者有切實之事功、而不煩虞其詐、如此而後事無窒礙、督捕之員亦不致貽同官之罪戾、否則上下相蒙、終歸諱飾而已矣、__一捕盜莫善於雕勦也、黔盜裹巾扛?、情罪與逆匪無異、以不選不練之兵、練勦之、則盜必拒、兵必潰、以精兵精練勦之、則盜必竄矣、然則當從竄處著議矣、田山薑黔書歷陳平苗之往事、以分而勝、以合而敗、不惟深明兵法、亦且洞悉苗情、竊計用兵練五百、飭委幹員、將黎平之精練、挑去百名、於都勻鎮遠兩府標式、招募二百名、必於其地招募者、即慶鄭所謂生其水土、服習其道也、於營兵標式招募百名、或二百名、古州鎮遠貴陽各鎮協營中、每處十人或三五人、或竟無人、可缺而不可濫、其兼用營兵者、營兵固怯、然百人之怯、豈無一人之勇、虞允文收集潰卒、致功於采石、勝國逃潰之兵、入　本朝而為龍興勁旅、即此意也、且事後不煩安插、即不虞後患、__一標式以選精銳、不可專用火器也、宜長短相間、長兵者鎗?弓箭是也、短兵者刀矛钂棍是也、叔世人心怯懦、偏重火器、謂可殺賊於百步內外無跳盪搏擊之危、非特賊刃難加我身、并賊血亦不待污我衣、何便如之且隱計於百步內外、開?若見勢頭不好、丟棄鎗?逃去、賊追不及、又何便如之、兵因火器強、亦因火器弱、誠然誠然、明季偏重火器、而兵益弱、議者欲改其制、而莊烈不允、遂亡於流賊、自?夷人犯中國、見其以火器勝我、亦遂因而偏重之、每營刀矛手少、火器手多、刀矛手自大操三跳之外、未有練習者、所練習不過火器而已、然十餘日或數月始一操、一操只打三鎗、命中者十不得一、是有偏重之名、究無偏重之實也、以此毫無可恃之技、臨陣未見賊、氣已餒矣、既開仗、心益惶、手益戰矣、於是或裝葯忘郤下子、或先下子而後裝葯、或裝葯下子而忘郤發葯、或開放百步外、一二鎗不中、則相與棄鎗反走、又何怪每仗必敗乎、昔冉子用矛人齊師、孔子稱其義、為其奮勇直前、舍生以合事宜也、烏枝鳴用劍敗華氏、謂用少莫如齊致死、齊致死莫如去備、此二事乃兵家之秘、後世得其祕者、岳忠武之背嵬軍五百人、本朝岳威信之馬兵三十六人、楊昭武長鎗手百人、皆是也、邇來軍威不振極矣、總以火器不可當為詞、司兵柄者、亟宜變計矣、大約火器手宜四成三成、刀矛手宜六成七成、每日操練、以備戰?、火器當前、刀矛繼之、火器精、可壯刀矛之先聲、刀矛精、則火器有恃無恐、精火器之人、尤須並精刀矛、則膽氣愈雄、神氣愈定、而打放不空、勝已七八矣、?又以精悍刀矛衝出、如雨驟至、賊焉得不奔潰哉、故今日標式以火器四三成、刀矛六七成為要、__一用兵貴審形勢也、委員選兵募練於二府之地、兼可留意地輿、度其險要、酇侯以圖志而知阨塞之要、亞夫因趙涉而搜殽黽之盜、自古將帥類然、此行兵之至要也、__一多用委員、不如兼用士民也、肉食者鄙、未能遠謀、曹劌鄉氓、功成長勺、此用士用民之說也、用都游以上、不如用千總以下、智勇困於所溺、仕宦怠於已成、此部游以上之說也、能與士卒比飲食、可得士卒之死力、能耐飢渴奔走、然後能與盜相追逐、此千總以下之說也、鷹之在韝也、飢則為人用、飽則不為人用、夫中人之性亦若是焉已矣、惟士民武弁、功勞不可淹沒、不得以與例不合而舍是、昔王文成之征南贛征粵西、所用皆門下學究書生、功績甚偉、然死必有?、功必有賞、是可法也、__一雕勦宜實行保甲團練也、韓子可主征討之任、然任於此不能分於彼、保甲團練不精不嚴不切、實認真如一身一家之事、則征討之事亦窮、投戈而混入寨中、則如人入羊?、見羊而不見人、畏我而匿於荒谷幽箐、則如以驥捕鼠於井?之際、反不若跛貓矣、濫殺之不可、稍縱之即逝、故必精保甲團練、然後可以收雕勦之功、__一保甲團練、須用士用民也、近年保甲團練、人人言之、亦人人行之、然文告徒煩、實政無補、牌籍空設、良莠不分、其交給土司差役、分發各鄉者、徒資訛索、尤為浮偽、夫十室之邑、必有忠信、三人同行、厥為我師、一邑之中、豈無二三明白正派之紳士、虛心訪之、實心求之、委令下鄉、帶同冊籍、每到一村、先於此村、訪彼村之正人才人、有衣食有頂戴、人到村又訪前村後村之人、廉得其實、加以委任、官為給札、註名於冊、責以保固鄉里之義、諭以分別良莠之機、付以防捕救援之法、隆之以禮、尤必須董之以威、雖欲不肩其任、不可得矣、彼鄉正團長到城繳簿、一冊存官、一冊存鄉、預囑家人門丁隨時傳入、不得稽延、其冊中良莠、密加訪察、密為記載、不可即為施行、視其言者何如、其所請防補救援事宜、分別可否、立即施行、不使候於城中、其怯懦退誘者、即時斥責、其迂闊不曉事者、反復開導、委曲求全、其公正明白者、侍坐賜茶食、即椎髻之苗、草屩之民、侍立於側、切實講求、苟有知大義者、即不必苛以尋常官禮、其下鄉委員紳士所帶書差、官為給貲、擾及分文者、杖之不赦、如此而後、保甲團練之事、十得三四、然猶不敢謂其已成也、而奈何易言之也、__一保甲團練、須官為士民作主也、賈子言治天下至纖至悉、其保團之謂矣、監司以上、大憲可示其教、而勢不能理其事、理其事者、其牧令乎、然而才具各有所宜、不必盡能其事、亦不必實行其事、無已、其擇州縣樸實精明講求此道者、由大憲札委、或專司其事、或隨知府督辦、予以貲財、寬以歲月、務求訪察至精、奉行至實、或有濟乎、然擇官專辦、或係在省候補、而久勞於外、或本有實缺、而奪其所有、均非俗人所能堪、亦恐室人之交謫、凡委員之督戰與辦保團者、月給私費百金、便為至厚、酌半亦可、計委員不過數人、委任不過一年、恤其內顧之憂、而彼乃不能紓大憲之憂、忍乎敢乎、__一保團縛送之賊、非速審速賞不可也、賊到而不立審、則鄉民如重負在身、方以送盜為厲己矣、粗審而不細切、則必不肯速賞、賞遲而民氣怠矣、不計功、不謀利、非可責之蚩蚩之民、使其送賊、而在城守候、至於一日二日之久、其愁怨當何如耶、何以勸後、故貴速審、貴速賞、__一審盜貴專精也、委員捕獲之盜、及鄉民綑送之盜、到案即詳訊、其案情多寡、行止聚散、一飲一食、至微至陋之處、並其同夥行蹤年貌、逐一筆之於書、隔一日再審、三五日又審、其不留意處、其細縷處、一一符合、則盜真矣、凡盜供之狡賴者、無同夥之眾、供以指其瑕、且官亦無隙以發其私、故善訊者、不恃刑求、凡被誣而妄認者、受人教誘、許以錢物、彼竟不知錢之不可得怵以亂刑、加以恐喝、凡猾胥教供冒賞往往以此、兵丁亦然、竟有自認不諱、隨口妄攀他人、詳悉筆之於書、異日再訊、即其直認處、必有自相矛盾之隱可得閒矣、此事惟黔苗受害最多、其愚過人也、故審案貴精、在外委員、將犯供逐一?之臬憲、尤須委能幹樸實之員、於臬署設局、最為要著辰入酉出、交供呈核、譬如風簷扃試、白卷者少、否則酬應徵逐、日復一日、抑且年復一年、案以久而不了、犯以狡而愈疑、故審案貴專、__一提解斬殺可便宜也、凡盜就獲、除委員格傷格殺外、令其逐一詳訊、開列同夥年貌、案犯日期、無論遠年近年已報未報、多獲少獲、概不為罪、以申文露申而實供、則密?臬憲、即將正犯就近交地方官押解、從某處至省城止、均係沿途文員親自派押、遞交臬憲復訊後、請令正法、續獲再正法、彙至事竣、始入奏、則法網既無窒礙、限期亦屬從容、可以實盡心力矣、__一經費宜寬籌也、精兵精練、五百人約每人日食一錢、月須一千五百兩、加以委員紳士薪水、與夫價差盤?葯鍋帳夫役、又加偵探眼?此最要費不可惜、大約用閒諜差探、總須五十人或百人、月費總在三四千金、一年肅清、則四五萬兩可以足用惟須由大憲簡派二人、專司其事、期於核實不欺而已、__一委任宜專也、委員如韓子者、腹有詩書、豈至以聲色加人、私欲求人、然以卑官辦他境之事、非克伐怨欲不行之、地方官不能同心協力、越境攻盜之難、曩固疑之、今日驗矣、然使大憲深信無猜、則事必有濟、近日人心怯餒、中無所有、即使謠啄播於都會、蜚語傳於京師、而明鏡在空、流言自止、毅然付余玠以汴帥、委陶魯以?賊、權之所屬、威望重焉、不待斬莊賈戮揚干、然後令行禁止也、虎帥以聽、誰能犯子、而東里因得志於鄭國、非明徵歟、__　以上各條、數之無甚高論、愚陋之識、知無不言、大抵常人之情、當厝火未然、則諱言兵、及赤眉黃巾安史闖獻起、則曰此乃天數、非人力所能挽回、然亦思樊崇張角等、果天殛之乎、抑人誅之乎、究是幾個有志之人、將狂氛埽盡耳、而謀國者、又動以無財為說、竊念鄭畋守鳳隴、韋?鎮川蜀、皆值國步艱難、物力不足之時、而勁敵當前、悉索敝賦、何不聞以匱乏撓大計、又?明季國窮、守都城兵至於米薪不繼、乃　本朝定鼎之初、天下入版圖輸租稅者僅三分之二、何以用兵數十年、不致告匱、不聞往遼東飛芻挽粟、不聞議推廣秀才舉人之例、此無他、天下之財本無不足、視其政事何如耳、如蒙採擇、天下幸甚、黔中幸甚、__　　附韓州判勦盜匪說__　經書何儒不讀、用以為文、好醜各殊者、切題與不切題也、古方何醫不記、用以療疾、生死不同者、切症與不切症也、兵法何將不知、用以臨敵、勝負各岐者、切時勢與不切時勢也、方今會匪鴟張、土寇蜂起、粵楚扤捏不安、而黔地惡苗、遂亦欲因風縱火、非速加懲創、禍固不可勝言、非妥為安排、亂又烏知所底、是在即賊與我之時勢、熟籌而審處焉耳、苗耐飢渴勞苦、寒暑無所畏避、行止輕便、無行李背負、飯包大可供數日食、上下峻?、捷若猿猱、又習用火器從禽逐獸、日以為常、曲左臂架鎗、其發多中、此其所長也、性多疑忌貪利、無陣法、疑則易誤以多方、忌則易誑以鬼神巫師、貪則易釣以餌、烏合而無陣法、則易制以節制之師、此其所短也、至我員弁兵練、膽薄技疏、不諳戰陣、遇敵則退後、論功則爭先、有短而無長、方諸乾隆嘉慶間、已遠不相及、何論　國初、然則當此之時、處此之勢、將勦苗匪、其何道之從乎、謹就管見臚陳十四條敬陳左右、__　一明賞罰、有功而不賞、有罪而不罰固非、有功而使無功者受其賞、有罪而使無罪者受其罰、尤非甚、至有功而反受罰、有罪而反受賞、是非顛倒、更不足以服人心、惟賞罰當乎功罪、則賞一人而三軍勸、罰一人而三軍畏、乃知所趨避焉耳、__　一謹約信、鼓之而弗前、金之而弗退、呼之而不至、限之而故違、雖韓白孫吳、不能操勝算矣、夫收信之效在臨事、而致信之效在平時、平時不輕下令、有令則不更不苟、相期有期則必踐、古人千金徙木、三日去原約信、不爽毫釐、三軍所以用命也、__　一勤操練、近今弁兵怯懦、見賊即逃、雖有不逃、亦未聞直前殺賊、此固由志卑氣弱、亦自顧無保身殺敵之能、不得不苟且圖免耳、則操練安可不勤乎、然尤貴因地制宜也、昔秦再雄鐵甲度水、傳重庵提重登山、皆度地練兵、所向無敵、今將勦匪於黔省多山之地、我兵技藝行陣、必切多山之地為之、方有實用、犖觕之徑難登、故身宜輕也、巒巘之閒多礙、故陣宜疏也、如此則將勇兵強、戰勝攻取矣、__　一簡趫捷苗、陟山如履平地、漢人弗若也、一旦相角逐、則彼急我遲、彼暇我忙、優絀分而雄雌判矣、此宜用沙囊之法練習、升高陟遠、簡其趫捷者、別為一軍、或用以邀擊、或用以跟追、或用以繞道別出、此勦苗匪之必不可少者、__　一選員弁、一將豈能獨理、則協理之文員武弁、在所必需、雖然軟熟者不可用、諂諛者不可用、胸無實際、大言欺人者、更不可用、選其反乎此者、則庶乎其近焉已、__　一擇土民、官來自遠、於苗境之山川風土、未克周知、豈若土民之生於斯、長於此哉、此宜擇其有才能而心地可靠者、不分漢夷、使之效力軍前、以供指臂之用、__　一嚴保團、保甲團練、最為守禦之規、近年大憲已三令五申、特患奉行不力耳、嚴以督之、未行者咸能遵依、已行者益加振作、村村自守、不獨難於裹脅從賊者稀、抑且困於糗糧呼庚者眾、?能各出鄉兵、隨處截殺、其有裨於勦匪、更為何如哉、__　一精間諜、善用兵者、凡敵境之險夷、敵眾之多寡、敵意之趨避、敵黨之離合、敵將之性情嗜好、莫不灼知、故能批卻導?、應手而解、然而甚難、其人也、必其沈密勇敢、又有妻拏之繫、然後予以厚貲、俾混入賊中、以察悉其纖微、若能不用漢而用苗、不用民而用賊、則言語相通、氣類相投、更為得力耳、__　一務分攻、苗性遲疑不?、我分兵以亂其耳目、則方寸益淆、苗性專一不歧、我分兵以致其紛紜、則氣力必懈、至於力不能支、或且潰圍、四處集散、亡以再肆狂氛、又當空闕一方、層層密伏、使之聚而殲?也、__　一防伏?、自來苗匪跳梁、其兵法有二、埋伏與夤夜斫營、而已、我軍行走、宜翼以搜伏之軍、戰勝追逐、宜用戚南塘防伏之法、至每夜伏路與瞭望者尤宜加意、__　一勿妄殺、為賊者誅、餘人不問、若波及無辜、甚或欲絕其種類、則奸人得以煽動、必至蔓延、__　一勿輕撫、人心思亂已久、加以邇來粵楚不靖、更思效尤、其真正為賊者、未至十分窮蹙、而遽撫之以博好生之名、且或以為易了之計、則禍心未死、轉瞬復張、此宜痛勦靡遺、方足杜萌芽而昭鑒戒、__　一急捕亡、勦辦得手之餘、其著名惡匪、必有漏網逃匿者、倘以黨羽既散、了然無復可虞、竊恐不數月閒、又將招集其徒、再圖舉事、此宜迅速搜窮、罪人斯得、而後不慮其復然也、__　一緩散兵、兵事費用浩繁、早散一日、則省儉一日、所以一得勝仗、便思抽撤、賊勢將次乎靖、便思全撤、後來之熄而復熾、軍需益不貲、未之計也、試思一簣未成、乃不肯及時竣工、致令全山頹圯、再思平地為之、果孰逸孰勞、孰省孰費乎、此其宜於緩撤也審矣、__　此十四條、自嚴保團以上從己作事、自精閒諜以下從彼著想、皆切時勢以籌之者也、而操練閒諜二條、尤為緊要、誠能不中沮於事機、不旁撓於?議、精心果力、徹始徹終、於勦辦苗匪何有哉、_
復多都統書|胡林翼|HCJSWXB_RAO_1881|讀戚武毅紀效新書練兵實紀有述　　　　|用兵之道。全軍旅為上策。得土地次之。殺賊為上策。破援賊為大功。得城池次之。古人必四路無賊。然後圍城。又兵法十則為之。今則兵少於賊。不止十倍。下游數十郡皆賊也。若我兵困於一隅。賊必以弱者居守。而以慣戰悍賊旁軼橫擾。乘我於兵力不及之處。又或四面來援。腹背受敵。我不能制賊之命。彼即將蹈我之瑕也。此間去年臘月。至本年正月。合馬步四五萬人之力。僅復二城。而賊已於下游連陷數十郡縣。鄙意目今之局。不徒以得城為喜。而以破援賊為功。老兄智識過人。敬祈隨時示復為幸。_
復戴孝廉書|魯一同|HCJSWXB_RAO_1881|讀戚武毅紀效新書練兵實紀有述　　　　|當今禍亂方始。非有出?之雄。乘藉勢力。扶倡名義。財足以結州郡之豪。義足以動遐邇之心。苦身力戰。以樹基植業。勢不足以抗拒?兇。屏蔽方域。至於隴上之夫。太息俟風雲。幕下之英。指揮分楚漢。要是腹背之毛。須憑藉乎六翮。故不能?風而獨往已。嘗試頓五指而計之。今海內長者。誰為憑藉乎。昔者張陳之交驩。分身汦水。曹呂之親密。閨門並命。今之達者。無古人之?快。而蹊壑之間。動相什伯。故有武夫露刃。猝起兩柱之下。銀章白?。密陳溫室之上。積愛生信。積信生畏。積畏生猜。積猜成殺。雖復流涕動三軍。撫孤感行路。又安能以不貲之身。取償日暮之一悔乎。足下國仇家恥。並在一身。疾首痛心。思有所藉以恢大業。惟願慎其所憑而已。來書又以僕所陳根立勢舉。亟得滅賊之本。而未免迂緩。請更得而申言之。粵事初起。僕在京師。誦言當路。以為潢池小醜。何勞丈師。但復土司數姓。責以成功。其人宗姓豪強。山蹊?峒。徑途熟習。跣足趫捷。長技皆同。復一州鎮。便以相假。得一蹊洞。永許鎮壓。昔時改土歸流。今仍改流歸土。不費京帑。不勞征調。期歲之間。便可大定。先時泗城黃姓土司之後。宗黨頗盛。賊犯泗城。黃率子弟守城。殲其黨羽殆盡。此其成效昭然可。假令此策遂行。何至勞師五年。流毒海內。至今為梗哉。當時朝士不能遠慮。謂為迂談。故計有似迂而實。切。事有似緩而實要。此類是也。賊在潯梧。初無遠計。及翻然度嶺。便有長驅江漢。窺伺河洛之心。故長沙未下。先擾鄂岳。武昌一破。順流東趨。金陵襲踞。遂窺釆汴。逾太行之嶺。叩臨洺之關。橫擾畿南。?翔齊右。如狂風肓雨。瞬息變滅。賊之言曰。不怕殺一千。祗要走一天。不怕死一萬。祗要破一縣。其用兵大略可以想見。獨於金陵盤踞三載。似有規為根本之意。而分兵沿江。死守廬皖。屢殘漢黃。三破武昌。窺賊之意。初欲出奇。竊發畿輔。以震動天下。北略之不行。然後橫踞長江。往來策應。?天下之腰膂。斷南北之襟喉。此其志不在小。曾侍郎趕湘南之眾。下巴陵之船。一戰而復漢陽。再戰而奪江夏。乘勝長驅。有破竹之勢。然而兵阻於九江。船阨於湖口。賊效死扶傷。死守不下。羅大綱石達開之黨。悉銳來援者。攻其所必救也。假令以此之時。以一將綴金陵。一將綴盧州。按兵不動。而獨命一上將。將水陸之師。捲甲疾走。不攻一城。不接一戰。直造二賊之背。西面以爭湖口之利。則九江必下。從此以東。便無堅壁。袁副憲久鎮臨淮。留討諸塢。而僅遣忠壯營之二千人。行收城邑。即無桐城之挫。亦理不得達。何者。兵少而將輕。留戰不足。孤進不能。逆賊生心。反用吾術以撓曾帥之後。曾營所將。皆三楚輕俠。聞賊走其上游。勇氣自然挫薾。凡用兵如布。先後輕重之間。不可不察也。側聞　朝廷已命大將。率北方新勝之兵。專救武昌。以壯東師之氣。然而盧鎮金陵。皆攻圍數載。征輸浩竭。誅求?海內。晉陝之富室。吳越之商賈。兩淮之鹽筴。朘削搜括。骨髓枯耗。奉行之吏。不能深固根本。誅求箕歛。以歛怨於下。於是楮幣之法行。重錢之局設。抽釐之令下。其近賊之邊縣。各有募勇。募勇百人。歲耗千金。官吏因緣為奸利。橫索抑勒。爬搔疏櫛。關津坊市。百織千羅。民怨深矣。故今日之憂。不在已被賊之省。而在未被賊之省。不在已殘破之州縣。在未破而先自殘之州縣。不在已從賊之民。在未從賊而岌岌思為賊之民。故愚之計。以為今日經營天下之大勢。當先注意於此。__首重州縣之權。自漢沔以下。東至海門。州縣百數。賊一日不平。州縣一日不得升遷調移。貪酷者革之。甚者殺之。賢者進秩。平時勸農練勇。支動正課。要以積穀多而練勇勤。戶口實關隘修者為上考。上考之令。加秩進律。凡賊涉縣境。力戰郤退。或圍城日久。堅守不下。皆為首功。許蔭子弟。其有臨變寄孥。心懷去就。藉辭越境。巧避賊鋒者。一繩以法。夫戰勝則子弟邀其榮。變至則骨肉不得保。其於愛民勤職。不期自奮。民便久職。自親其上。寇至出戰。用素練之民。出必死之地。有如手足悍頭目。家人衛親長。縱不百勝。其與今之視若傳舍。固相萬也。其城池已為賊踞。民心去就未定者。吏部且停其選。縣有強宗豪姓。能復一城。即權縣事。復一鎮者。權丞簿尉之職。需待賊平。編入流官。人情劫於久威。易致翻然。須令常有所繫。又其本土族姓。恩威易治。強者希覬富貴。而榮居其鄉。殺賊必力。?以名器。則常為我用。予之分地。則上下協力。盡停入貲銓選之塗。使近賊之郡。仕途必出於武功。如此能沿江數千里。皆為賊敵。凡賊所守。不過一城之地。過師枕席之上。駐軍藩籬之中。何有長江之不能斷。金陵之不能拔哉。__次講耕戰。順輔以行。其於滅賊。可期旦夕。然其施之也有方。而攻之也有序。賊之初起。數千輩愚妄人耳。脅從既多。遂出梟桀。又有縉紳科目之無恥者。閒?其間。指使引導。於是其教則參以泰西。其軍制略仿周官。軍師卒旅。其官雜取漢宋諸目色。而其用兵之法。令嚴而法簡。行速而多詐。既得金陵。志意稍滿。僭立制度。然而未有立國之勢也。自古戰伐之朝。有立國之勢者。則先攻其本。桓溫之直走成都。王鎮惡之沂舟渭水。韓擒虎之順流三山。李愬之夜入淮蔡是也。無立國之勢者。則宜先翦其枝。張角死而飛燕黑山熾。仙芝殛而黃巢尚讓橫。迎祥滅而自成獻忠狂。皆繇賊基未立。東西游走。合散無常。殲厥渠魁。則各自雄長。益多樹敵。翦除黨翼。首惡自孤。夫賊猶蔓草。寸寸而斷之。隨地滋長。根株雖絕。枝葉轉茂。為今之計。莫若暫緩金陵之攻。而耑牧旁郡。豫帥壁信陽。收蘄黃皖帥。仍壁盧收舒桐。江帥壁廣饒。收宣歙。蘇帥壁江南。北帥壁江北。仍同收瓜鎮。皆觀釁擇利。而專責西帥以上游之任。武昌若復。深駐大軍。營繕耕戰。益具舟船。練習水師。以觀變待時。而以曾侍郎九江之圍。為綴賊之勢。西師既盛。出其不意。順流東下。直踞安慶。突出九江之前。號召南北。使羅石之黨。外牽於曾塔之師。急不得返顧。沿江諸賊。必當同時解散。入穴金陵。則成功可望。若不論先後之序。不權輕重之宜。曠日持久。而勞費不休。軍民咨怨。釁生難測。萬一先破金陵。使賊分而勢散。即首逆就擒。蔓延之禍。未知所底。此僕前書所謂宜待根立勢舉。籌全局以善其後。區區狂愚矣。聊一發憤於足下也。若夫將有能否。時有利鈍。兵勢百變。難可遙度。要之先翦枝葉。再圖根本。重州縣之權。繫豪傑之心。急屯種之務。振荒殘之略。去苛細之政。收捐助之實。他時決勝。必由於此。足下有濟世之大略。而志存仇恥。不?於利害。不震於功名。抱策皇皇。必有合也。大著草茅。一得及續得。前後數萬言。當有英謀秘計。開時成務。返王路於清平。聚鯨鯢為京觀。僕意遠才疏。老加庸散。久欲充耳不聞世事。因枉來指。故縱言及之。以廣足下之所未備。而不覺云云之多至於如此也。伏惟英略咨商詳密。冀可假手。道路悠悠。秘密幸甚。_
復戴孝廉|魯一同|HCJSWXB_RAO_1881|讀戚武毅紀效新書練兵實紀有述　　　　|桐城再陷。牧庵以屢勝之兵。一蹶不救。方進兵之前。三日有書見告。心常耿耿。道路阻絕。傳疑百端。足下身在人間。所見既真。又無所庸其憎愛。當有確論。書以示我。足下初意就曾侍郎。不果。而就袁都憲。今侍郎駐兵何所。都憲被議入都。足下一身將安之乎。海內擁重兵。持節鉞者。不下六七公。其才氣志量。果足以當大難之衝。固疆圉於磐石。拯斯民於水火者。不過二三人。又皆更事未久。獨恃其志氣。以馳驅於倉猝受命之際。根基未立。籌略未定。兵分而無統。勇驕而難馭。餉缺而不給。於以乘機蹈會。僥倖一勝則可矣。遂欲蕩掃?氛。肅清萬里。蓋事之不可幾者。此江帥之所以死。而曾侍郎之所以邅迴而不得進也。今賊欲掠漢黃。躪武昌。旁趨廣饒。死守盧皖。九江之師。不能進尺寸以擣江左。綜覽天下之大計。決非歲月所能定。比如一人之身。癰疽流注。先當壯其元氣。使心膂支體之間。血氣融固。瘡痍不生。然後可聚一身之力以攻其毒。昔王逸少諫深源北伐。謂須根立勢舉。謀之未晚。祇此四言。深明大略。所謂識時之俊傑。活國之良方。而英?之士。乃欲取成一戰。僕未之前聞也。今天下不被賊之省。尚有八九。被賊而未劇者。尚有二三。竊謂深謀老算之士。當先注意於此。須近賊之邊。各自有守。重守令之權。勤耕戰之務。復一城。則一城守。得一險。則一險固。夫曾帥擁數萬之精卒。乘新勝之全勢。蔽江東下。而豫章不能翼其南。皖桐不能犄其北。是謂孤軍單進。勝則旬月可以成功。敗則進退失據。此智者之所共知。而曾無一人籌萬全以善其後。可為長太息也。來書謂江帥赴皖時。侍郎以僕與足下薦諸幕府。資商大計。惜哉不見此公一拊掌也。足下若決計北行者。試以此言誦諸當路。天下非孤注。功業難幸成。非智深勇沉之士。不足與共事。亦不可與共言。古之報國復仇者。不期早發。期於有成。惟願忍而固之。以待事機之至。若屢試不中。則鋒銳消亡。盛壯之氣。慘痛之情。不可復追。惟足下忍之而已。使便匆匆。不及端書。以草奉寄。風便時示近履為幸。_
房保水運紀?序|李祖陶|HCJSWXB_RAO_1881|讀戚武毅紀效新書練兵實紀有述　　　　|昔荀卿論兵。謂齊之技擊。不足以禦魏之勇士。魏之勇士。不足以敵秦之銳卒。秦之銳卒。不足以當桓文之節制。桓文之節制。不足以當湯武之仁義。夫以仁義行師。三代後不多見。偶或稱之。則如宋之襄公。魏之陳餘。適足貽人口實。若節制則人人不可少者也。節制如竹之有節節節制之。雖筍抽丈餘。而不傾欹。又如木之有幹。幹上報節。節上生枝。枝上生葉。節節固之。雖千花萬蕊。而不紊亂。無節制。則雖李廣才氣無雙。而戰輒敗北。有節制。則以孔明將?非其所長。而司馬仲達。亦不敢與戰。唐之大將稱郭李。而郭戰有負時。李則無不勝。以光弼馭軍最嚴。只一號令。而旌旗壁壘皆變色也。宋之大將稱韓岳。而韓戰屢北。岳則所向無前。以岳飛治軍最整。敵人每言撼山易。撼岳家軍難也。明自中葉以後。口橫於北。倭熾於南。當時名將亦有其人。而敗者相繼。惟戚武毅繼光與譚綸齊名。兩面皆當。無不著效。其故何也。則以武毅治兵。紀律實實嚴明。而又有恩信以固結之。使士卒皆樂於從事。有進無退。故當時亦號為戚家軍也。今讀其紀效新書十八卷。首為束伍篇。以神貌擇人。因人授器。便捷者宜藤牌。雄?者宜長牌。狠筅精敏者宜長鎗短兵。哨官定哨長。哨長擇隊長。隊長于選中兵中帶愿入隊兵十二名。各填腰牌給之。令各歸隊。凡行動立止。俱照鴛鴦陣次序。前後左右。不許稍紊。如此選兵選中即成隊伍。即有統束。即成軍容。差者渙者。即以軍法連坐。要立重信若古人徙木云者。以後順手牽羊。惟我號令是聽矣。其法長牌一面。藤牌一面。狼筅二把。長鎗四枝。短兵二件。火兵一名。為一隊。四隊為一哨。虛其中。哨長居之。四哨為一營。虛其中鳥鎗火器。哨官居之。每前後左右四哨。為一總。把總居之。一加旌旗立表。則雖畎畝之夫。十萬之眾。一鼓而就列矣。束伍既明。即當練習吾令。故次以號令篇。耳只聽金鼓。目只看旌幟。夜看高招雙燈。如某色旗燈?起點動。便是某營兵收拾聽候號頭行營出戰。不許聽人口說的言語。擅起擅動。各兵看各營把總的旗。把總看中軍的旗。如擂鼓該進。就是前面有水有火。也要前去。如鳴金該退。就是前面有金有銀。也要退回。大家共作一個眼。共作一個耳。共作一個心。有何賊不可滅。功不可立。其陣法。二牌手列居前。狼筅各跟一牌。以防拿牌人後身。長鎗每二枝分管一牌一筅。短兵防長鎗進的老了。即便殺上。伍長執挨牌居前。餘兵緊隨牌後。挨牌手低頭前進。如已聞鼓聲而遲疑不進者。即以軍法斬首。牌手陣亡。伍下兵通斬。凡面所向謂之前。用紅旗。面所背謂之後。用黑旗。左手所指謂之左。用青旗。右手所指謂之右。用白旗。?下所立謂之中。用黃旗。舉黃旗。則是中軍欲變動。舉紅旗。則是前軍欲變動。舉白旗。則是右營欲變動。舉青旗。則是左營欲變動。舉黑旗。則是後營欲變動。兵各面向其方。聽號令施行。凡旗點向何方。即隨其所指向往。旗不定不止。不伏不坐。凡束伍既完。即摘此令。令兵熟記之。耳目既一。而心則未也。於是束之以連坐賞罰以威其心。故軍法篇次之。__臨陣不許割賊首報功。恐戰之緩也。追賊不許拾所遺物件。恐其為誘我也。臨陣退縮。許甲長割兵耳。隊長割甲長耳。哨長割隊長耳。把總割哨長耳。回兵查無耳者斬。一人當先。八人不救。致令陣亡者。斬一甲被圍。二甲不救。一隊被圍。本哨各隊不救。致令陷失者。斬其哨長隊長。其他連坐法甚多。通如此類。次以論兵緊要禁令篇。又次以教官法令禁約篇。皆以補前號令篇之遺者也。號令既明。賞罰已悉坐作進退。當與攻殺擊刺同教。而比校不可無法。恐其花法入而正法昧也。故又次以比校篇。練習既熟。調[遣](遺)所不免也。故又次以行營篇。凡軍行委巡哨官生二員。止宿委巡視官生二員。差巡視旗十面。但有干犯軍令。即便指實呈明。前哨官給與清道藍旗十面。令旗一面。凡遇大小事務。俱要差人傳報中軍。兵分數道。臨發時務要會定記號。軍臨賊境。或林木異常。各兵須嚴勒器械。立定以待止宿。如入人家。或進城郭。每隊先差火頭進城。討取歇家。回報中軍。方傳令散隊安營。巡視旗分哨巡邏生事之人。如野外屯劄。對壘列營。則畫地以守於前。樵蘇以繼於後。夜防警襲。晝結行陣。其役也勞。其事也險。故說之尤詳。大?總以肅靜為主。遇號令傳下。營陣起止之際。耳只聽金鼓。眼只看旗幟。有喧嚷出聲者。拿治不貸。繼以操練營陣旗鼓篇。每層皆繪圖立說。極其分明。其出也于教?發放畢。中軍吹哱囉各起身一盪。喇叭必警。二盪必齊。官兵聽點鼓聲。路廣則每哨四隊平行。路狹則每哨挨隊依鴛鴦陣行至極前。俱層層立定。金響鼓止。俟定。又點鼓點旗。前營正兵。即由正路以當賊之頭。左營即由左取路以出賊之右。右營即由右取路以當賊之左。俱依大鴛鴦陣勢。單隊雙行。如有五營則以後哨急出。伏于左右。如欲俟賊來迎我。我則伏兵出于前三枝之前。里許之地。如我欲殺入賊中。則伏兵即於我所進左右二枝大兵之後。與交鋒之地。相去不過半里。伏之候前正兵將近賊一里之地。急吹單擺開喇叭。將鼓急點。前營正兵。平平一字開列。以前哨為第一層。後哨為第二層。左哨為左翼。右哨為右翼。左哨奇兵。以前哨出左路抄賊為正兵。後哨為二層接應。左哨為左翼。右哨為右翼。其右營奇兵亦照前營兵分于右通。每一層為平一字擺開。路狹則擺小鴛鴦陣。寬則擺大鴛鴦陣。又分擺為三才陣。俱臨時變化。其中軍兵。一面在大軍後二三里之地。據險劄老營候近賊百步之內。中軍放銃一聲。吹長聲喇叭。鳥銃手在前打銃。每長聲喇叭一聲。打銃一層。擂鼓即止。如喇叭聲連綿不止。是要鳥鎗一齊放丁也。又近賊五十步外。放起火一枝。各射手放箭放弩放火箭畢。吹天?聲喇叭。擂鼓。各兵奮勇徑奔賊鋒。怎是如何?殺。不許亂了鴛鴦陣。隨離隨合。務要牢記。其平日所習陣法。牌筅鎗刀之法。用時都如平日爭忿?打一般。不慌不忙。殺進一層。又殺一層。殺死倭賊。任從後兵斬級。當前者只管殺去。任賊擲來金銀。只是?殺。再不須顧。__第一層戰酣。擂鼓少緩。又擂鼓。第二層急急衝過前層接戰。前層少整隊伍。鼓又少緩。又擂鼓。第一層衝過第二層之前接戰。第二層少整隊伍。兩翼兵一體間層。依令進戰整隊。與正兵同待左右俱合之際。扮賊奔走屯巢之象。鼓又少緩。再吹擺隊伍喇叭。各兵即將賊所奔之巢或山林之內。即時四面各整鴛鴦大陣圍住。每遇門路。處以厚兵。一哨官兵當之。緊于門路要口。鴛鴦陣立定。以備併力衝出殺入。不許輕動擅進。恐中賊伏。賊之統鋒死?。皆在此處。但以守定為功。其非門路之處。各營哨分內信地之兵。聽即設計出奇。從便攀登。以與敵戰。但責其取勝而已。大捷既畢。據報無警。各兵照舊圍攻。聽中軍差親兵入圍內搜報平安。聽捽鈸?。各于?下收成大隊。再聽鈸?。各哨為一聚。各營為一大聚。俱隨五方各該大旗下立定。俱仍照原出戰大隊之規。分前後層左右翼。聽鳴金一聲。各前一層。退出間隊。在後層之後。鳴金二聲。齊喝立定。又聽鳴金二聲後層未過之兵。間隊退過已退兵之後。又鳴金二聲。齊喝一聲立定。如此間隊。依金退至中軍大營。放砲三個。喊吶三聲。鳴金大吹。打得勝鼓。各兵挨次看旗頭收回。作大四壘。此五營出陣之說也。若止四營。則以一營為正兵。二營分為左右。以第四營一半設伏。一半劄老營。若止三營。則以一營為正兵。一營分為左右。一營中一半為伏兵。半為老營。若止二營。則以一營中一半為正兵。一半為左右。一營中一半為伏兵。一半為老營。若止一營。則以各哨分之。雖只一個人。亦可如此操習。及如用圖臨陣也。刻舟求劍者。豈足以語此。繼之以出征起程在途篇。前哨先設塘報。人馬每塘五名。各以相望為準。每路設二十四塘。次領哨把總等官領人馬挨哨出城。主將居中軍。如一路行。以前總居前。次左總。次中總中軍。次右總。次後總。軍行則塘報亦行。軍止則塘報亦止。如前途稍寬。則分為二路。或分為三路四路而行。如遇賊。即變為方營待敵。前哨有五方旗一副。高招一副。見林木開青旗。阻水澤開黑旗。遇兵馬開白旗。山險開黃旗。?火開紅旗。其高招如道可一路行。立一面。二路行。立二面。三路行。立三面。四路行。立四面。?營行。立五面。後部挨次。遞相傳聞。凡塘報哨見賊急則磨紅旗。緩則磨黃旗。眾則磨青旗。少則磨白旗。無路可行則磨黑旗。如賊自塘馬腰內突出。我兵不及下營者。即急下營。近賊者不必抽間隊。盡數備敵。先用銃平列打賊。次挨排短兵出戰。其無賊處。一面照標撥人應援。一面安立釘排拒馬。為一字陣。別部應發援兵者。或包水港溝渠。若賊可望見者。止守營。不許遣接。奇兵如賊不見之處。雖有險阻溝渠。正我兵出奇必勝之利。亦須相險設智。別渡精銳一二百人。遶出不意。必可取勝。此上策也。次為長兵短用。說次為藤牌總說。次為短兵長用說。次為射法篇。次為拳經捷要篇。次為布城諸器圖說。次為放鳥銃法式。及子母砲佛狼機式。皆以精技藝利器用者也。次為旌旗金鼓圖說篇。皆圖繪分明。各按方色。次為守哨篇。蓋為各路探哨報警及守城號令。與軍法者也。末為治水兵篇。其說尤備。而全書畢矣。余考周官之制。五人為伍。五伍為兩。四兩為卒。五卒為旅。五旅為師。五師為軍。即隊哨營陣之法所從出。茲特合伍為什。而以二牌當前。二筅四長鎗二短兵隨後。止則同止。行則同行。賞則同賞。罰則同罰。所以取象於鴛鴦也。__即合四隊為一哨。四哨為一隊。其進止賞罰無不同。即變而為三才五行八卦九宮。其進退離合。亦皆秩然而有條。釐然而不紊也。夫呼市人而使戰。惟韓信能然。當其入伍之初。亦必有束之之法。特史文不具耳。否則置之水上。將渙然散。其肯人自為戰哉。且其所以多多益辦者。以分數明也。由伍而什。由什而隊。由隊而哨。由哨而營。由營而陣。主將令偏裨。偏裨令曲部。曲部令哨隊。哨隊令士卒。節節制之。以金鼓為之節。以旌旗為之標。分合進退。千變萬化。而號令總出於一。而又利其器械。精其技藝。賞罰以鼓之。哨探以先之。臨陣則有進無退。有死無生。如此之兵。得三千人。即可取勝而無敗。若加至十萬。則橫行於天下而無敵矣。韓信所云多多益辦者。豈有他哉。不過自束伍始耳。然韓信之軍。高帝能馳數騎入而奪之。則以營陣尚。不如此之哨探明而營壘固矣。此武毅所以為名將。而與譚綸並稱也。然南北異地。戰守異宜。車騎異用。武毅嘉靖末。在浙江為參將。召義烏三千人訓練之。比及三年。一軍特精。新書所言者是也。隆慶間。在薊門總理薊州昌平保定三鎮練兵事宜。則其地易而其權益重矣。今以明史考之。至鎮上。謂薊州兵雖多亦少。其弊有七。七害不除。邊備曷修。而又有士卒不練之失六。練而無益之弊四。曷為四弊。一營之卒。為砲手者。常十不知五兵迭用。當長以衛短。短以救長。一也。三軍之士。各專其藝。金鼓旗幟。何所不蓄。今皆置不用。二也。弓矢之力。不強於寇。而欲藉以制勝。三也。教練之法。自有正門。美觀則不適用。適用則不美觀。而今悉無其實。四也。臣又聞兵形象水。水隨地而制流。兵隨地而制勝。薊之地有三。平原廣陌。內地百里以南之形也。半險半易。近邊之形也。山谷仄隘。林薄蓊翳。邊外之形也。寇入平原。利車戰。近邊利馬戰。在邊外利步戰。三者迭用。乃可制勝。今邊兵惟習馬耳。未?山戰林戰谷戰之道也。惟浙兵能之。願更予臣浙東殺手砲手各三千。再募西北壯士足馬軍五枝。步軍一枝。專聽臣訓練。軍中所需。隨宜給取。臣不勝至願。朝議皆從之。又議立車營車一輛。用四人推輓。戰則結方陳。而馬步軍處其中。又製拒馬器體輕便。利遏寇騎衝突。寇至火器先發。稍近則步軍持拒馬器。排列而前。間以長鎗狼筅。寇奔則騎兵遂北。又置輜重營隨其後。而以南人為選鋒入衛。兵主策應。本鎮兵專戍守。節制精明。器械犀利。薊門軍遂冠諸邊。今觀其練兵實紀九卷。用束伍法以節制之。與新書同。而其條?則有異。其言練伍法也。第一選騎兵。將投募見在軍士人等。次第喚人。如一千。先定千總一員。令千總選部下把總幾員?中。又令各把總選百總幾員?中。又令百總選旗總三名。先以一隊總自行揀兵十一名。一字立定。主者與之辨驗堪否。以有力伶俐者二名。為一伍長。二伍長充鳥銃手。以鳥銃為長兵。仍習雙手刀為短兵。以有力伶俐者二名。為第三第四充快鎗手。各執長柄快鎗為長兵。用柄代棍為短兵。以有殺氣者二名為第五第六充钂鈀手。以钂鈀為短兵。以火箭為長兵。以有殺氣能射者二名。為第七第八充刀棍手。以刀棍為短兵。以射為長兵。以有力習射者二名。為第九第十充大棒手。以大棒為短兵。以弓矢為長兵。以庸碌可役者一名。充火兵。聽隊長管束。此馬營左右二部也。__中部輕騎。每司第一局。俱銃手。為第一二三四五六七八。鈀手兼火箭。為第九十二局。三局俱殺手。第一二三四俱弓矢腰刀。第五六七八俱弓矢?鎗。第九十俱钂鈀並火箭。以上俱聽隊總管束。先填隊總牌。次填籍貫年貌牌。次填疤記武藝牌。次填全隊姓名於腰牌。將牌送填清冊。又喚一隊。如此三隊畢。又喚一總旗。照此填完。領於空地。將隊伍擺個式樣。一面即付以方色認旗。一面執之以辨行伍。三旗總俱完。付與一百總俱完。即命本把總領於空所擺開。申明約束。領回出示。第二日點名。隨即均給馬匹。凡戰兵俱與以上等馬。係火器差使者與二等馬。下等汰去不用。每各三部。雖同一體。而驍健伶俐好漢。須歸各頭司。即暗寓選鋒法矣。已又選步兵以有力伶俐者二名。為一伍長二伍長。各為鳥銃手。兼雙手長刀一把。第一名在右。第二名在左。又二名為長柄快鎗手。鎗柄即代短棍。以便捷骨柔者為藤牌手。力大貌黑而粗猛者為狼筅手。年少有精神殺氣者為钂鈀手。仍兼火器。又一名為火兵。凡出戰於銃箭快鎗火箭放過之後。牌為一層。筅為二層。鈀為三層。長刀為四層。鎗棍為五層。已又選車兵。每營一百二十乘。以二十四名為一車。分奇正二隊。先令該管百總。將軍正隊長二人選到。凡選車正。必須伶俐知事有主張者。隊長必有者。於內先喚第一車正。就眾軍中取二十名前來。內選有力而稍伶俐者為舵工。又以有力伶俐者六名充弗狼機手。以一三五三名在左。管狼機一架。以二四六三名在右。管狼機一架。又以力弱伶俐者二名。管火箭與舵工。車正共十名。此正兵隊也。又於二十名之內。仍選奇兵一隊。將先選到隊長。給長桿鎗一根。上用該色隊旗。聽隊長自揀兵九名。以年壯伶俐有力者四人。為鳥銃手。各給長倭刀一把。在車內放鳥銃。出車先放鳥銃。賊近用長刀。又選身中年少骨軟者二人。為藤牌手。在車內放火箭。出車打石塊。賊近用藤牌。又以有殺氣者充钂鈀手。在車放火箭。出車亦放火箭。賊近用钂鈀。火兵為第九名。專管各隊炊飯。此奇兵也。又有新製輕車利於遠出。經過險隘。有時用之。已又選輜。車。計輜重車八十乘。每乘騾十頭。鼓車一乘。元戎車一乘。各騾四頭。先選正兵一隊。聽該車正將先已領過騾頭軍兵。扯出相識認八名。先編車兵為首。騾兵八名。與舵工為九。內以第一二三四五六名。放佛狼機二架。第七八名專管騾頭。又選奇兵一隊。各帶長短器械。此車不用正箱不用門車。俱是左右偏箱。開營兩路而行。遇賊合為方營。待戰並不移動。若車騎併營。除前門車八乘。後門車八乘。左右幫車各二乘。不派騎兵外。左右箱車。每兩車一聯。派騎兵一旗。將旗兵旗總與兩車車正三人互相認識。任是縱橫輪轉。開合進退。三人者不許相離。車箱只是向外。車正認定旗總。但若相失。必催相傍。旗總專看二車正之車。但若相失。必催湊近。迴轉湊合間。只以騎就車。不以車就騎。如致相離。但責旗總。其騎步車三軍。俱有旗鼓。俱有雜流。各有旗號。各有什物。各有神器。各有馬柞。篇中皆詳載之。__第二卷練勇計四十二條。不盡是說勇事。而中間遵節制一條最佳。謂軍中惟有號令。宋時敵稱岳忠武軍曰。撼山易。撼岳家軍難。夫軍士一人。不過一百斤氣力。如何比山難撼。試看用人抬巨石巨木。萬萬斤木石。用千數箇人。便能抬得來。?數千人雖是力在各人身上。而繩子扛子則可均在眾人身上也。如今操賞罰號令。節制規矩連坐之法。都是抬木石的繩扛一樣。人人號令重如性命。死便就死。不敢違令。死于賊手。尚有優?。犯了軍法被殺。空喪性命。又無前項恩典。且與賊對敵。固恐殺死。?不思見他走了。被他快馬趕來。?也是死。走在水裡。不免淹死。山上跳下。不免跌死。若將走了死的念頭。向前與他?殺。他一箇做好漢。死也報了我的仇恨。自然萬人一心。萬心一力。今日號令。決要似岳爺爺軍。又如大木大石。用繩子扛子不拘千萬人同抬。都要壓倒肩上。斷不准如?年人各異心。一如兒戲也。卷三練耳目。即新書耳只聽金鼓之聲。目只看旌旗之色也。卷四練手足。諸技不是答應官府的公事。是爾來當兵防身殺賊立功。本身上貼骨的勾當。爾武藝高。決殺了賊。爾武藝不如他。他決殺了爾。若不學武藝。是不要性命也。想爾往日不學武藝。不脩器械。不著重鎧。見賊便走。料定不用鎗刀。皆因自來臨陣。全無紀律。以致當先退後。功罪難辨。故人無戰心。今連坐已定。號令已明。進前退後。都有一箇法子管著。便是十萬人臨陣。設有一箇當前。一箇退縮。都查得出。決照條內施行。爾不學武藝。是與性命為也。思之思之。於是有連坐賞罰例。比校各項武藝。以九則分其校射也。謂不在圖中。以能扯硬弓射重箭。又去得平。去得遠。又多中。中必深入為超等。其校火器也。謂凡鳥銃快鎗。須各該管將領。將銃通行選校。以銃口相同。各為一旗。置合口鉛子模範一箇。鑄出鉛子磨光。逐箇秤?。是否正合各銃之口。流入稍?。用搠杖送下。庶打出有力。而正搠杖以堅直為式。火門以小為式。火繩以乾為式。火藥以燥細性急為式。火繩點放一二根。看其緩急。長短。務合前式。藥管以金力之大小。裝藥不多不少為式。以及校團牌。校腰刀。校刀棍。校大棍。校戰隊。下至摩旗打鼓皆有法。卷五練營陳。一為操馬兵。二為操步兵。六為操車兵。皆有條有理。一覽了然。卷五練營陳。行營計十八條。野營計二十九條。戰約計三十條。行營十里一止。整齊一次。凡遇車不得方軌之地。便少止。俟探明賊情乃過。但過險必劄長營。太平時劄方營。必無徑行之理。必擇好將一員。嚴督後車。專管營尾。馬兵恃車為險。而車借馬兵為前後拒。若賊在百里之外。長驅追賊。遠近勢殊。但單馬單車相配徑行。不必防險。不必下營。必去賊六十里乃爾。凡渡水先遣哨馬百千。各執小旗於四遠高處。架梁不動。先以一哨劄營于河岸據水。然後依次照法渡之。渡過一局一旗。即劄成一局一旗之陳。軍火器械。整列完備。如賊在面前。就要戰殺一般。然後鳴鑼坐息。等候一局過完。劄成局營。一司過完。劄成司營。一部過完。劄成部營。一營過完。劄成大營。則一營方行。如塘馬?然報警。即不必渡。各于兩岸候戰。野營每日行至未時。主將領前項各官。同鄉導馳高熟視。擇地安營。營定。著探馬四高瞭望。無事。乃放樵汲飲馬者。發放如例收完。__若出多入少。非被傷捕。必係逃走。或暴病。該營將官。遣家丁夜不收出營之。如出少入多。非係錯數。必有虜回士民。或夾來奸細。該管便當挨查。一面馬兵將官撥遠探馬。每面二十匹為四撥。各帶燈籠一箇。起火三枝。三眼銃一門。四面伏路。諭令遇警尚緩。放火箭一枝。銃一箇。急則放三枝三箇。戰須實戰。往時?操。只用好看花法。一切習成虛套。及至臨陣。全用不著。今教?內行一令。舉一號。立一旗。排一陣。操一技。學一藝。都是臨陣時用的實事。臨陣用不得的。便不操。器械不是臨陣時實用的。不做與爾領。不是臨陣時實用舞打之法。不使爾學。但須用命用心向前。勿逃走耳。于是有連坐之法。如一伍同退。只殺伍長。一隊同退。只殺隊長。一旗同退。只殺旗總。以上皆然。所殺不過三五人。似與眾人無干。還可逃走。不思此法一行。便是百萬兵一時進前退後。我也都有查考。都退不得。且如一部人齊退。必殺千總。千總見一部人退。他決不退。必被賊殺。我便將他管下把總都殺了。以償千總之命。把總見千總不退。恐陣亡了。就該償命。便是把總。亦不敢退。其他所管百總。怕把總被殺償命。就守著把總不敢退。旗總見百總不去。恐被殺償命。亦不敢退。隊總怕賊殺了旗總官要償命。也不敢退。就護著旗總站住。伍下軍恐賊殺了隊總。其一伍軍都該死。便都護著隊總站住。如此不是我所殺止于陣亡的部下三五人。便是百萬人也要同心。那個還敢輕先退走。若一齊上前。同力殺賊者。頭目致有陣亡。不坐以屬下償命之罪。如有斬獲。仍以功論。而以首級先恤死者。然後分與生者。而又齊士心。禁貪利。治貪級。戒銃手。懲虛銃。有不戰。戰必勝矣。至卷九練將二十六條則採六經之腴。?百家之粹。精微廣大。兼而有之。而總歸到節制上去。節制者何。譬如竹之有節。節節制之。故雖虛抽數丈之筍。而直立不屈。夫節制工夫。始于士伍。以至隊哨。隊哨而至部曲。部曲而至營陳。營陳而至大將。一節相制一節。節節分明。毫不可干。金鼓各有所用。音不相雜。旗麾各有所用。色不相雜。人人明習。人人恪守。甯使此身可?。此令不可不守。此命可?。此節不可不重。視死為易。視令為尊。如此必收萬人一心之?。必為堂堂無敵之師。用之塞上。則外搉強敵。用之域中。則內清叛亂武豈不與文並重。而同為國家之保障哉。末附儲練登壇口授一卷。乃鎮守薊門時面諭諸將。而諸將錄之以諭軍士者也。先論薊門情形。與山陝宣大不同。以敵至此。必大舉而無零級可斬以塞責也。次論諸將從前積弊。只是欺哄朝廷。從不敢堂堂一戰。次論戰必先圖勝算。今弓馬皆不如敵。而甲又疏敝。其何以戰。令諸將各退思之。以圖勝算。次言今軍門號令。異于往時。須各改換心腸。才可于死中求生。次論邊墻難守。必如今所建空心炮臺。才可行用。次諭誓幹實事。不可一味唯唯。而退有後言。次曰再升帳。方暢言所製諸器。有可戰可守之具。又有五種方?。為諸將所不敢明書者。又論用大眾。圖大敵。須以全取勝。不待交鋒而事已明。以己有五種火器。對他弓矢一種。有鈀棍等項。對他短刀一件。又有車營對他衝馬也。__又論戰守之本。全在此心。要立志向如班超。以三十六人。而取三十六國。彼亦是人。我亦是人。不可苟且以塞責也。次日又論短兵所以不能接長兵之故。不惜以身試之。又論能使萬人為一心之故。只是以一管十。以十管百。以百管千。以千管萬。兵退走。則斬將。將敗死。則斬兵。一節一節。互相瞻顧。有欲走而不能走。欲走而不敢走者。其間威儀濟楚。情致?綿。揮扇啗瓜。情同朋友。飲酒?話。樂比家人。諸將于是曠若發蒙。知有所恃而可以戰。偏裨勉部曲。部曲勉哨隊。哨隊勉士卒。舉數十年退縮偷安茫無把握之情弊。一旦轉移于口舌之間。而肺腸盡滌。耳目皆通。薊門軍容遂為天下冠矣。所以能坐鎮薊門一十六年。不惟無嘉靖時俺答圍都城之患。而且晏然無邊塵之警也。夫將才不同。有宜于北。而不宜于南者。有宜于南。而不宜于北者。又有能盡其才。與不能盡其才之患。是在君與相知人之明。督與撫責任之專與否耳。是時在內閣者為徐階高拱張居正。為督者為譚綸。居正以手札指授機宜。洞中肯綮。綸即此書所云軍門抱負。已所深知者也。內與外同心共濟。不惟無掣肘牽制之虞。兼有發蹤指示之益。故能盡其心力。不啻以身為長城。迨居正歿。而言者踵至。且謂不宜于兆。而移之廣東矣。然後人沿襲其制。尚保數十年無事。嗚呼。豈不偉哉。今天下承平日久。人不知兵。平時雖有操練。不過沿襲故事。演成虛文。干實用全然無濟。且徒恃?火。一切弓矢鎗刀團牌狼筅钂鈀火箭鳥鎗諸器。所云長以衛短。短以救長者。通不練習。練亦不以束伍法節節制之。側聞粵西土匪之變。兵不用命。見賊即走。所?砲火。望見賊影。即盡數放盡。賊近身無寸鐵。又無甲冑。盡棄火器。鬨然而散。有一戰而失去大小砲三百餘位者。使得見武毅此書。用其束伍法以選士卒。用其連坐法以警將官。而且金鼓響亮。旌旗分明。器械犀利。耳盡能聞。目盡能識。手盡能持。節節制之。一毫不紊。將千百萬人。盡如身之使臂。臂之使指矣。烏致是哉。然而欲練兵。必先儲將。欲儲將。必為立師。則此書又具言之矣。今錄其文于後以備考。為議儲將材事案照先准巡撫都御史劉手本為照國家枕塞建都。聖謨深遠。顧自嘉靖庚戌而後。強敵侵陵。殆無虛歲。在九邊皆然。而薊鎮為甚。夫天下危。注意將令。固其時矣。第世冑之子。率狃于紈?之習。無復鷙鷹闞虎之氣。又或?自行伍之間。足堪一劍之任。而韜?不諳。終非全器。今國家三年一開科。以弓馬策論別殿最。定去留。選士可謂精矣。而造士之法則未備。屢奉詔令中外臣工。得舉所知將材。又令廢閒將官。類得甄錄。用將亦既廣矣。而儲將之典則未講。近該本院調取所屬遵化等衛應襲舍人親臨演武?。聊一試之。得年少精壯騎射嫻習者三百餘人。竊欲將此輩?之武庠。擇立師長。授以武經。總要孫吳兵法。六壬百將等書。俾各習讀講解。仍于騎射之外。如矛盾戈鋋?弩?石火攻車戰之法。各隨所長。分門析類。各令精通。俟其稍間一試之。或令之赴邊。使習知山川之勢。北敵之情。或暫隨在營。使熟識旌麾金鼓之節。且教而且用之。用之不效。而又教之。如此數年之後。必有真材。__但事在謀始。規條未定。一切教養之方。供膳之禮。合行會議。以便題請施行等因到府。看得此議係本院作人儲材。為國為民。甚盛舉也。但今可教之材未乏。而乏師為難。歷觀古之能兵者。必有鬼谷子之師。而後有孫龐之劍術。必有韓擒虎之勇。而後有李靖之兵法。目今堪為教將之師者。果其誰歟。必不得已。姑開學館。擇實心真志。教習文行者為養蒙師。兼而取之。俟其應讀諸書稍能講誦。考其文行。果可實用。即多選熟知武藝之人。不拘行伍遊方之輩。或為藝師。或為藝友。每學數人。日夕教演。不過三年。諸藝俱通。然後付各實用營中習教陣法摻法。俟其習有成效。然後總調一處考校之。果為精通。又再付有事地方。將領出征。習臨陳真戰真法。俟?而量才擢用。其?習一藝。雖孔子亦云百工居肆以成其事。為今之計。先擇年力貲幹相應者。每道為一會。俱附各道常住地方學宮之內。列於儒生之後。總聽學官提調。另擇合格師長。老成生儒。曾歷邊方及遊將門者尤善。有號房則於號房。無則別求館舍以教之。俟一年之後。則分立三等。以後每一季一考。以所進等差為賞罰。每季月放假一次。量給客費。俟其考中一等者。照依生員另給?糧一石。而客費與眾同者。仍不廢焉。若因調習不便。聽其隨在隸籍讀書。此不過虛應故事而已。必不能有成。何也。彼分散諸庠。孤陋寡聞。一也。不能便得許多合格之師。二也。督責未專。三也。至於提調一節。歲必總之於撫院。每年約日。將所屬地方各道所屬教養官生盡數調赴遵化。會同總兵官?而校之。以行賞罰。在各道則月季而章程之。儲之之方如此其密。則習之之?。捷於影響矣。於是復為文以申言之曰。將之於兵。殆人身之有心乎。心附於胸。而本虛靈之體。以酬酢萬變。殆將附於法。而本虛靈之運。以指揮三軍者也。心蔽於物。將蔽於心。一而已矣。或者曰。為兵之將者。材官也。藝士也。藝而材。將職理矣。使貪使詐使愚。可也。子專以心言。毋涉經生迂談乎。戚子曰。誠若是。則文武為二矣。夫人無二身。則文武無二道。材藝之美。必有不二之心。庶成其材。苟有人焉。以不二之心。發於事業。晝夜在公。即有一尺之材。必盡一尺之用。至於多材之徒。或工為身謀。或明習禍福。用之自私。雖良平之智。孔明之述。我何所賴。故曰。有將材而無將心。具將也。無將心斯無將德。將德靡而用其材。此世之所以有驕將。有逆臣。有矜怠之行。有盈滿之禍。有怏怏之色。不能立功全名。衛國保家。為始終完器矣。曾子曰。可以託六尺之孤。寄百里之命。君子人與。君子人也。夫以託孤寄命。必曰君子。孰謂付以疆?之責。授以太阿之柄。而詐也愚也貪也。而可使之乎。恭惟太祖高皇帝。驅逐中原。光復中夏。北極沙漠。南窮瀚海。無不?服。內而禁旅團營。外而九邊海寓。與武弁襲授諸政悉屬司馬。視文職之掌於?宰。事體相等。凡此皆所以蓄養武弁。為求將設。如張大罟於深淵。冀無遺鱗而後已。祖宗設立武科。法制至今益備。漸埒文?。雖草莽九流。咸許入試。凡此皆所以搜羅材技。為求將設。如布大羅於深林。冀無遺羽而後已。__為武弁者。豢養幾二百餘年。而武弁不足以得將。為科目者。已歷七十餘科。而科目不足以得將。中間寥寥有聞。足為邊疆輸力。稱名偉者。不過數人。多出甄?。未聞素山豢養科目之中。僅有人焉。方且恃廉傲物。伐功上人。求其始終無二心。明義欲之辨。純忠勁節。無周公不足之觀者。未見有人焉。戚子嘗求其故矣。嗚呼。用非所養。養非所用。教之者異其施。施之者不由於所教。日撻而求其楚。不可得矣。今之練將者如何。戚子曰。無分於武弁也。無分於草萊也。無分於生儒也。遴其有志於武者。?督而理之。首教以立身行己。捍其外誘。明其忠義。足以塞乎天地之間。而聲色貨利。足以為人害。以正其心術。其所先讀。則孝經忠經語。孟白文。武經七書白文。次第記誦。其所先講。則孝經忠經語孟武經七書。毋牽意解。不專句讀。每一章務要身體神會。其義庸有諸身乎。其理果得於心乎。擬而研之。研而擬之。由恍惚而得。由得而復恍惚。俟畢即讀百將傳。某如何而敗。某如何而勝。孰為奸詐。孰為仁義。孰為純臣。孰為利。夫孰為烈士。孰為逆臣。某如何而完全名節。某如何而敗名喪家。某何以死非其罪。某何以為罔生幸免。某能守經。某能應變。逐節比校。以我身為彼身。以今時為彼時。使我處此地。當此事。而何如可。俟其尚志既定。仍復如前。曉以禍福利害之數。成仁取義之道。須心中有定主。不為告撓。不為禍愓。無見於功。無見於罪。常惺惺矣。然後益之。以春秋左傳。資治通鑑。以廣其材。及授之學庸大義。使知心性之源頭。源潔流清。悟見鳶魚。常活潑矣。又如醫者之於醫。先習藥性訣醫方。而後晉之岐伯難經素問。故得乎方而不拘乎方。悟乎法而不泥乎法。於是為純臣之性。吉士之材矣。然後晉之以雜習器技行伍之務。將之於桴鼓實用之間。則將材成矣。後又附以練將膽練將藝正習訛練真將分將品練心氣七條。以及原軍禮等篇。俱係名言與新書卷首。或問三條皆宜全讀。有志力之士。能與製器諸說而並通之。則本末精粗無不具備。可以將兵。亦可以將將矣。咸豐二年二月上高李祖陶纂。__　孫子之書。形而上者也。戚氏之書。形而下者也。然形而上者之道。即寓於形而下者之器之中。倘兵無節制。則雖有權謀。無所可用。即用亦不能成矣。至於儲將之篇。精微廣大。醇乎其醇。則又為孫子書補其腦矣。讀者須詳味之。祖陶再識　督學張小浦先生評曰。人人共讀之書。一經點竄。遂如李臨淮壁壘一新。蓋先生留心當世之務。凡所論著。無不洞悉機宜。切中時獘。此篇尤為深切著明。為將帥者皆宜熟讀也。_
籌議練軍事宜疏|曾國藩|HCJSWXB_RAO_1881|讀戚武毅紀效新書練兵實紀有述　　　　|竊臣去年十月初六日。在江南接奉　　寄諭。直隸營務。久經廢弛。前經總理各國事務衙門。會同戶部兵部。議定選練六軍。誠以根本重地。當為自強之謀。迨捻匪北竄直隸。官兵打仗。仍不得力。雖云訓練未精。然國家歲縻鉅萬帑金。養此無用之兵。實堪痛恨。此時賊匪既平。亟應將前定練軍章程。從新整頓。曾國藩久諳戎事。應如何因時通變之處。著於到任後詳慎妥籌。悉心經理。務期化弱為強。一洗從前積獘。以衛畿疆。儻因直境甫就敉平。毗連東豫一帶。應督撥勇隊以資彈壓。一併由該督斟酌奏明辦理。曾國藩未到以前。官文務飭各員弁照常訓練。不得稍有懈弛。神機營原摺。均著抄給閱看等因。欽此。迨臣臘正兩月。展覲　　天顏。仰蒙　　聖訓周詳。亦以直隸練軍為要務。臣於二月抵任。檢閱六軍案卷。見內外臣工章奏。於直隸不宜屯留客勇一節。言之詳矣。當此全境敉平。若留大枝勇隊。駐於近畿。窮年累月。剿無可剿。防無可防。不特於居民難期和洽。即於事勢亦同贅疣。是以諸臣之議。多主練兵。而不主養勇。惟養勇雖非長策。而東南募勇多年。其中亦儘有良法美意。為此間練軍所當?用者。臣請略言數端。一曰文法宜簡。勇丁帕首短衣。樸誠耐苦。但講實際。不事虛文。營規只有數條。此外別無文告。管轄只論差事。不甚計較官階。而挖濠築壘。刻日而告成。運米搬柴。崇朝而集事。兵則編籍入伍。伺應差使。講求儀節。即有一種在官人役氣象。及其出征。則行路須用官車。扎營須用民夫。油滑偷惰。積習使然。而前此所定練軍規條。至一百五十餘條之多。雖士大夫不能驟通而全記。文法太煩。官氣太重。此當?用勇營之意者也。一曰事權宜專。一營之權。全付營官統領。不為遙制。統領或欲招軍買馬。儲糧製械。黜陟將弁。防剿進止。大帥有求必應。從不掣肘。近年江楚大將為統領時。即能大展其才。縱橫如意。皆由事權歸一之故。今直隸六軍統領。迭次更換。所部營哨文武各官。皆總督派撥前往。下有翼長分其任。上有總督攬其全。統領並無進退人才綜管領項之權。一旦驅之赴敵。?下豈肯用命。加以總理衙門戶部兵部層層鈐制。雖良將亦瞻前顧後。莫敢放膽任事。又焉能盡其所長。此亦當?用勇營之意者也。一曰情意宜洽。勇營之制。營官由統領挑選。譬之木焉。統領如根。由根而生幹生枝生葉。皆一氣所貫通。是以勇糧雖出自公?。而勇丁感營官挑選之意。皆若受其私惠。平日既有恩誼相孚。臨陣自能患難相顧。今練軍之兵離其本營本汛。調入新哨新隊。其挑取多由本營主政。新練之營官。不能操去取之權。而又別無優待親兵獎拔健卒之柄。上下隔閡。情意全不相聯。緩急豈可深恃。此雖欲參用勇營之意。而勢有所不能者也。又聞各營練兵。皆有冒名頂替之獘。防不及防。蓋兵丁之常態。口分不足以自給。每兼以小貿營生。手藝營生。以補事畜之資。此各省所同也。__直隸六軍。以此處之兵。調至他處訓練。其練餉二兩四錢。在練營支領。其底餉一兩五錢。仍在本營支領。兵丁不願離鄉。往往正身仍留本處。特於練營左近僱人頂替。應點應操。少分練軍所加之餉。給與受僱冒名之人。一遇有事。調取遠征。受僱者又不肯行。則又轉僱乞丐窮民代往。兵止一名。人已三變。練兵十人。替名過半。尚安望其得力耶。臣兩月以來。博采眾論。參以愚見。就目前練軍之規模。即使力加整頓。亦難遽化弱為強。將欲倚為干城。備禦強寇。殊無把握。今當講求變通之方。自須先杜頂替之獘。擬令嗣後一兵挑入練軍。即將本營額缺裁去。練軍增一兵。底營即?一兵。無論底餉練餉。均歸一處支放。或因事斥草。即由練營募補。底營不得干預。冀所練者皆為正身。或可少變積習。此外尚有須酌改者。如馬隊不應增至二十五人。應仍為什人一隊。使士卒易知易從。若此之類。臣本擬定一簡明章程。重整練軍。練足萬人。以副朝廷殷勤訓飭之意。乃近者節逾夏至。亢旱如故。二麥業已歉收。秋禾多未播種。深恐歲饑民困。藩庫入?太?。不能不長慮郤顧。暫緩興辦。查直隸司庫。本屬入不敷出。同治六七兩年。收數尤少。而欠發各?。隊京協各餉及文職應領之?。共欠一百五十餘萬。外專就本省武營言之。欠發綠營及駐俸薪養廉三十二萬餘兩。欠發兵餉二百七十餘萬兩。欠發米折及公費銀十三萬餘兩。近來武營俸餉。本僅支五折七折八折不等。既折之後。又欠發三百餘萬。是以各將士紛紛訴苦。衣食無資。辦公無費。即令六軍選練極精。而各底營存餘之兵。已廢弛不可救藥矣。通盤籌算。本省可指之銀。斷不能撥濟練軍之餉。若於現存四千人之外。增練六千或八千。仍須由部另撥的餉二萬兩。按月解直。乃可應手。久辦徐圖功效。其未挑入練者。各底營存餘之兵。亦須略為料理。未可聽其困窮隳壞。臣擬略仿浙江?兵增餉之法。不必大減兵額。但將老弱者汰而不補。病故者闕而不補。即以所節之餉項。量發歷年之欠?。俾各營微有公費。添製器械旗幟之屬。庶足壯觀瞻而作士氣。數年之後。或將五折七折八折者。全數賞發。兵丁之入練軍者。所得固優。即留底營者。亦足自贍。營務或可漸有起色。而畿輔練兵之議。亦不至屢作屢輟。事同兒戲。至騰出裁兵所省之餉。彌補軍練。所增之餉多寡。尚難預定。要亦少有?益耳。_
致李方伯多都護書|胡林翼|HCJSWXB_RAO_1881|讀戚武毅紀效新書練兵實紀有述　　　　|賊匪破陷金陵城外營壘。東南大局不支。軍國之事。愈辦愈壞。實堪痛哭。一月二月之後。皖北楚北。皖南江西。亦將應接不暇。愚見江南大營之弊。其虛冒蕩佚。乃其致敗之由。其調度布置。實亦不能盡善。患在有圍兵而無備戰之兵。有守兵而無備勦之兵。以七萬人頓於城下。賊從後路旁路紛擾。聞江南大帥。遲疑吝嗇。而不肯速分兵。又不肯多分兵。繼因所分之兵。敗挫不力。後路旁路已陷。餉道已阻。始不得已而再分兵。則應戰之兵氣已挫。而圍城之兵力又單。乃得乘閒抵釁。以陷其營壘。此金陵軍營之覆轍也。愚見皖北楚北之軍務。只應以一處合圍以致賊。其餘盡作戰兵援兵雕勦之兵。假如圍安慶。則不可再圍桐城。若處處合圍。則兵力皆為堅城所牽綴。援賊大股上犯。勢必無勁兵可備援勦。不破援賊。則城賊不可得而滅。不勦流賊。則守賊不可得而走。此一定之局也。假如以萬人圍城。或分布樅陽。或樅陽不可即得。則於樅陽之下。作遠勢以圍之。仍必須留二萬餘人或三萬人。作戰兵援兵及雕勦之兵。則滿盤棋子。均是活著。彼江南之軍事七萬人。均作笨兵騃兵。誤矣。以韓信之才。而李左車尚戒其不可頓兵堅城之下。情見勢絀。似宜及早圖謀。以備不虞。思慮所及。請密商定計。見復為要。_
致?靜瀾侍講書|胡林翼|HCJSWXB_RAO_1881|讀戚武毅紀效新書練兵實紀有述　　　　|貴省近年以來。百姓之身家性命。其為捻逆所傷殘兵勇所荼毒者。不堪設想。雲浦中丞。奉　　旨督辦防剿事宜。蓋　　帝念中原。長城倚重。誠能改絃易轍。一反從前大帥所為。或可稍蘇民困。自古未有不戰而能守。不剿而能防者也。弟前此賢才之舉。曾列旭初大名。二人同升。必不難宏濟艱難。及時補救。惟團練可以濟兵力之不及。而不可與言摧陷廓清之事。以額兵所無能為力者。而責之不教之鄉愚。以糜費數十百萬之餉所不能有成者。而責之不名一錢之民捐民辦。此則私心所未安者也。近探賊眾分布和州蕪湖兩岸。勢已西趨。前請閣下代募虎士百五十人。如力不能及。則馬隊百人。亦可自成小隊。購馬一百匹並備鞍韉等件。秋高來鄂。以資征勦。茲奉上銀三千兩惟閣下便宜行之。不勝感企。南人使船。北人使馬。取其所長。而用其所習。弟惟日盼鐵騎前來。如何選法。如何操法。諸候尊裁。非弟所能遙度。亦不責兄以程限也。_
與于司馬書時江?失守信尚未至|魯一同|HCJSWXB_RAO_1881|讀戚武毅紀效新書練兵實紀有述　　　　|日昨奉詣執事。適閱勇於安鎮局。不獲一見。翼日見存。又相左也。時勢孔?。非可坐論制敵。故不敢數數煩溷。然私心有所欲效愚?。冀或裨補智勇萬一。謹徹於左右。逆賊東擾。省垣困䲢。清淮民庶無故驚擾。自相煽惑。一夕數變。非人情好亂。患生於所不見。而動於所猝也。譬如?居密室。乍見鬼魅人各自孤。便若赤髮星眸。森列左右。非徒民不見賊也。乃至兵不見兵。平日訓練。輕如戲劇。符檄之下。面色灰死。未望塵而肝膽迸散。豈有所謂行列部伍。坐作進退耶。夫以如是之民情。如是之師律。賊行數千里。皆出空虛之地。其為潰散。非為不幸。旬日以來。消息百端。日益危逼。然而鎮江之師不西。瓜儀之勇不南。皖帥變易。擁符離之兵而不進。坐視金陵之危。勇懦一轍。環而相顧。欲僥倖於犯寇之未必至。豈可得耶。清河蕞薾。河垣寄重。地小而衝。民多而散。前無可枕之險。退不能據河以為固。聞聲聽息。荷擔而立。明府吳君以寬勇之姿。久獲士民之譽。重撫此土。下車之日。驩聲雷動。人情固少戢矣。又得當事諸君子提挈而翼導之。籌餉日益集。練勇日益習。以此坐鎮。必無他變。僕託儒也。逍遙其間。喜託身之得所。然意少有所未愜者。竊謂當事之籌畫善矣。所可議者。國容多而軍容少。夫院道府縣相承。貴賤有體。容服有章。請謁有度。文禮繁重。傳呼而後進。拱揖而退。此國容也。將帥偏裨。卒伍相統。期時而集。金鼓為節。坐止有方。分合有部。裁?小禮。嚴靜耳目。此軍容也。國容主於詳雅。軍容貴於簡質。虛文足以費日。盛禮足以隔情。應請大帥自今以後。皆至總局公見。上下不隔。耳目交通。其三五八十之期悉免。司總局者日一至。府道間日至。太帥三日至。以此為率。惟縣令至無時。或疏或數。惟其時而已。此之謂省事以惜日。夫容觀所以變視聽。肅心志。應請自今以後。大官乘馬出入。不得緩步肩輿。佐貳統領。改用戎裝。結束嚴勁。與士為伍。章服既改。耳目易觀。此之謂變容以作氣。局委十數總統。各勇十羊九牧。部分不明。應請以若干人為一隊。每隊領以佐貳官。簡閱之日。分隊領赴。編諸冊籍。無事相與講說恩義。撫摩痛疾。使隊各自親其主。此之謂分部以明分。簡閱之日。大帥居止。必有賞。勇與兵異賞。優以體貌。罰止於聲色。昔路文貞練勇二萬。大閱三日。手觴賞賚。士皆感泣。此清河往事也。情義既聯。勒以兵法。賞加財帛。罰及鞭笞。漸以增重。十日五日。犒賚羊酒。勇士固多?寵。一?之德。報以七尺。此之謂推心以收威。練勇。各於寺觀棲息。非可當此即安。應請築立壕塹。製備鍋帳。分番駐守。漸與之習。營數百人。官為統領。同止共作。亦以番代。使平居無事。常有嚴敵之意。此之謂變節以防猝。本邑十八坊。煙火三萬戶。請家自為守。分為三等。各簡壯丁。制備器械。報名縣籍。已與吳明府言之矣。憲諭一出。地方之人欣然願樂。此非能用之戰也。所以陰為部勒。呼吸靈便。每當簡閱兵勇。調取數坊。晷刻畢集。排立左右。觀習陳勢。閱畢間錯編入。率以周巡。整齊行次。少識旗隊攻戰之意。久益親狎。所以重固根本。[鈐](鈴)制梟桀。此之謂練民以歸兵。__總此數端。皆以軍容改易常調。逸者漸而趨勞。脆者漸而趨堅。紛者漸而趨一。恩勢固結。膽氣自倍。然其大要又有進焉。聖人曰。好謀而成。董子曰。設誠而致行之一。不知諸君子之練此勇也。將以備非常而報　國家邪。將姑為聲勢。以鎮一時之人心已邪。將知其必至。而全力以待之邪。抑徼倖於不必然而聊與之試耶。以浦垣之重。諸君子之仁武。苟堅意必行。無所回惑。則當思四郊多壘。枕戈待旦。減徹服御。與士卒同甘苦。傾身養名。不以名位自異。破除意見。以收雄桀之才。召詢父老。以聯上下之。夫江介之士。去妻子家室。上霧下濕。蓐食不飽。部臣節將。親冒矢石之地。而數百里外。窖金寄孥。人自擇便。艅艎交於川瀆。鞅轡絓於衢路。豈惡忠義而不與軍壘之士共主哉。一鳥飛。百鳥鳴。一獸走。百獸驚。一夫足則千人臂掉矣。夫去者有與倡。而守者無與徒。雖斬刖之。法弗能禁。而虛文祇取侮矣。仁者在上。所以率之。伏惟諸君子自堅而已。草茅衰劣。不能荷戈。仰慚天日。惟貢其區區。裁察。幸甚。_
與吳中翰論時勢書|魯一同|HCJSWXB_RAO_1881|讀戚武毅紀效新書練兵實紀有述　　　　|流賊之禍。其起於郡縣之世乎。漢之張角。唐之黃巢。勢數倍於今日。而卒以掃除者。州郡之勢強。唐節鎮之兵勍故也。至明之季。州縣積輕。而鎮侯之權不如一監軍道。尊貴相壓。非復初制。寇之在楚豫秦晉。如瀉水平地。東西南北。惟其所之。雖以盧象昇孫傳庭之忠勇。曹文詔父子之驍健。隨撲隨熾。無他。大帥有攻勦之兵。州縣無堵禦之力。且官家之兵。有朝廷之節制。有文書之往來。有供頓之繁費。有驛站之稽遲。有支給之浩穰。賊則不然。行如飄風。止如蟻集。一切取之於吾民。民不勸而輸。兵不調而集。行不請命。戰不?期。野掠所獲。自肥其私。上無吏議。功罪無所營。惟盜之是騖。狂悖暴虐。而其心乃齊一堅定。故不可制也。以古?今。亦略相同矣。自正月以來。粵賊北犯。漢黃不守。據長江之勢。恣其蕩軼。破皖桐。下金陵。踞顉揚。又分其?醜涉汴入晉。東擾畿輔。　國家興師十萬。南北攻圍。曠日遲久。兇鋒未損十一二。而力已不支矣。夫賊無定勢。眾多而散。行疾無方。此非尾擊之兵所能制也。制之以吾民。民各守其家室。統於一令。令各守其城垣。統於一郡。民不變賊。殺一賊則少一賊。四面而蹙之。賊無所走。則窮矣。　國家休養二百年。兵且畏賊。奈何責之民。曰。不然。夫賊即吾民。非有奇才異狀也。民去而從賊則勇。民居而捍鄉里衛家室則怯。此故可思也。賊無紀律法度。而能用其權。今之守令無權。非獨無權。以東西南北之人。強之為父母焉。為祖公焉。或三月而去。或半歲一歲而去。其視民與民之視之也。萬不能如賊與賊之親而能用其權。亦明矣。或小有建樹。監司制之。督撫制之。臺省又制之。萬不能如宿賊與新附之賊之能必用其權。亦明矣。苟能用權。以狂虐無賴數千之醜徒。橫行八九省而不可制。苟不用權。雖以　朝廷之威德。賢士大夫之聲望。不能使一城一鎮之人臨變而不去。為今之計。獨使天下之守令。各私其郡縣。郡縣亦各私其守令。則賊無所乘而入。如之何而能私。令不十年不遷。終其職者。即削其故籍而居焉。守不十年不遷。終其職者。即削其故籍而居焉。令之加官可至四品。而仍令。守之加官可至二品。而仍守。守令之上。獨留一督以主軍事。而民事民兵。全付之守與令。城垣其牆宇也。倉庫其囷窖也。四境其田里也。民知守令之為吾守令。則忠義有所效。守令知民之為吾民。雖欲虐用。濡惜而不忍竭力。欲苟且而後顧無所諉讓。而權乃能行乎其間。今天下州縣。慮無不言團練。比如團沙。膠之而不固。擲之而仍散。非權不能團。非久且親。團亦不堅。久且親矣。民之耰鋤白梃賢於十萬師可也。久任而削其故籍。略用顧氏郡縣論之說。要為近日救弊長策。不必費之自己出也。今夫天下之大患。蓋莫如貧矣。興師十萬。日費萬金。軍興四年。所用不下二千萬。籌餉之艱。固非意外事也。誠重守令團鄉兵。則可省客兵之半。夫以西北之兵而救東南。遠者數千里。動經旬月。兵未至而賊已去。賊未見而帑已竭矣。凡兵行糧。人日三百。若以守令督率鄉兵。人得百錢。便有飽騰之效。又無道理之費。驛站支應之苦。愛其家室。知其道路。家出一丁。雖小縣可得二三萬人。__當賊未至。小村並大村。小堡並大堡。勸其長老。私相董率。官與旗幟。凡旗幟勿令私造。既慮參差。且權之所在。不可假也。以時訓練而約束之。賊至百里之外。然後支用官錢。勒成部伍。追賊不出境。遷徙不出境。出境有誅。凡支官錢動用地丁。正雜准與開消。正雜不足。私相捐輸。皆登簿籍。報部而獎之。凡本縣民瘠。許一府之內外。有殷實相為輸將。仍不得抑勒。凡輸錢粟於鄰境。獎有加。凡錢之與粟相為低昂。錢出之官。粟出之民。今年以來。粟價頗低。凡富貴捐粟加二三成入冊。鄉兵得粟。便可坐飽。粟有所洩。其價必平。凡一縣之鄉兵。與四鄰分日而會於境。凡賊至一縣。則四縣交出兵而會於境。凡賊至一府所屬之縣。各分三之一。交出兵而會於府。惟此不在出境之例凡出境者糧有加。凡用鄉兵皆報府。凡督撫提鎮以下。皆不得調用鄉兵。如此則遠近相聯。村與村團。鎮與鎮團。縣與縣團。如手足之捍頭目。不呼而集。兵無遠涉之苦。國無籌餉之艱。賊之平也有日矣。額兵不足。於是有招勇。勇?鄉也。鄉?勇也。今之招勇大?募兵。昔人有言輕去其鄉。安望其勇。旨哉言乎。招勇有二。非飢餓無賴。即梟桀不逞。苛錢粟豐裕。賞賜優渥。可激使一戰。亦浪戰無法。乘勝爭利。易蹶主將。脫或支用不給。小不如意。睢目而疾視。沙行而偶語。一旦有急。梃而走險。不能有益。適足為禍。夫無故費數十萬之帑。招?無賴不逞而養之。以待一旦之變。計之不得。無過於此。前勇既散。後者復招。捨人之餘。轉蹈覆轍。甚無謂也。古者招勇不出其鄉。用勇亦不出其鄉。故曰鄉兵。或有山陬海涯。兼興屯田。自昔行之。成效尤著。議者多以東南之民柔脆。招用西北之勇。於是有川勇楚勇壽勇徐勇。時或用之得力。亦必強宗豪姓素昔蓄養。自成一隊。多則千人。小則數百。固非臨時[烏](鳥)合取濟。又苦大帥統之無方。馭之無術。良者弭首而就法。強者長嘯而遠引。此不足喪豪傑之心。開禍亂之門乎。古之賢將多蓄牙兵。握手親暱。與共生死。衙隊強盛。雖有客兵降將。力能鉗制。今之法制。臨敵命將。素無爪牙。猝與之以大隊之勁勇。本輕末重。上疑下貳。彼皆各為其主。萬無相能之理。亦非大帥之咎。勢使然也。故莫若各用其鄉。自戰其地。得賢守令撫而練之。使耕戰相雜。一歲之中。便成勁旅。何必遠徵輕滑。日取駭散。昔劉裕稱京口為勁兵。項籍用江東之子弟。豈有東南之人不可用之理乎。夫穎亳素稱強悍。漢黃古多獷桀。然而賊眾一至。大股裹脅。乃反而為之用。近日揚州清勇。濠泗居先。至於六合一黑子之地。丹徒為文柔之鄉。雖逼近賊巢。而民氣自固。鄉兵若此。招募若彼。明效彰彰矣。_
與本省司道書*或作與省城司道書|曾國藩|HCJSWXB_RAO_1881|讀戚武毅紀效新書練兵實紀有述　　　　|奉到二十五日公函。囑弟帶勇晉省。懇摯盛意。敢不敬從。惟弟將此事規畫大局。已盡布於連日寄中丞各書矣。茲復陳其區區。求諸君子籌之焉。省城餉項及煤米等具。尚可支持數月。城內守垛之兵及游擊之兵。亦經早為籌備。賊匪若來。似尚可堅守無虞。弟所慮者。不難於堅守一二月。而難於驅之使去。不難於城外與之相持。而難於河下有以攻其船而奪其所恃。賊此次來湘。必於近河安?營盤。與河下之船。聯為一氣。緩則乘便進攻。急則退居水次。以舟為巢。聞分數百號船游弈。沿湘上下。湘潭常德衡州等處。皆將分股擄掠。城外之兵勇。縱使援師日集。求與之一戰而不可得。不過三月。城內乏餉。即成坐困之勢。鄙意未曾被圍之前。先謀解圍之法。須籌其所以攻毀其船者。無使其揚帆鼓?。來往自如。而後可冀其逐去也。刻擬趕造木簰。與之水戰。其法編杉為排。寬約七尺。長約丈有五尺。剡其兩頭。以便劈水疾行。前後安放兩輪。如翻水車。旁施兩槳。頭尾置柁。順逆皆可駛。行置大鐵釘於頭。以便衝擊逆船。上置帳房一架。如京師所謂西洋房子者。頂及四圍。皆用夾布。每日三次澆水。以禦鎗?。彼船高仰。我簰貼水。鎗?仰攻則遠而勁。俯放則子易落。其利一也。簰身喫水既透。帳房亦極漬溼。賊之火彈火毬燒我不能燃烈。我之火箭火毬近船即可焚放。其利二也。我勇在簰。退則落水。賊若登簰。不得不盡力死戰。可救奔潰之積習。其利三也。每簰之費。不過二十兩。造簰百架。工不滿一月。費不過二千。工價俱省。其利四也。每簰僅雇一舵師。二漿手。餘皆用尋常兵勇。蓋簰身穩實。不慮蕩搖。不必習慣之舟師。而可驅之於水戰。其利五也。弟日來籌思。專在此事。誠使咄嗟辦此。可用火箭火毬燒其船。可用抬鎗大?擊其人。可以轟翻小船。可以衝穿大船。但能擊破賊船數百號。彼失其所恃。或可少免近水州縣四出擄船之患。省城亦有解圍之日。愚見若此。伏求各位大公祖深思熟計。如其利一而害十。則不必興辦。即候詳示。倘或害少而利多。則求迅速示復。俾得星夜趕辦。一月以內。弟可統領此師。順流而下。必且與此酋鏖戰一場也。_
與李幼泉書|曾國藩|HCJSWXB_RAO_1881|讀戚武毅紀效新書練兵實紀有述　　　　|僕本力誡閣下、不可分兵分將、貴軍現作守局、即稍分亦尚無妨、師行所至之處、總須多問多思、思之於己、問之於人、皆好謀之實?也、昔王樸山帶兵有名將風、每與賊遇、將接仗之前一夕、傳各營官齊集、與之暢論賊情地勢、袖中出地圖十餘張、每人分給一張、令諸將各抒所見、如何進兵、如何分支、某營埋伏、某營並不接仗、待事畢後、專派追勦、諸將一一說畢、璞山乃將自己主意說出、每人發一傳單、即議定之主意也、次曰戰罷、有與初議不符者、雖有功亦必加罰、其平居無事、每三日必傳各營官熟論戰守之法、張凱章是王之幫辦、劉壽卿是王之部將、故二人守王之章程、將戰之先夕、必傳眾營官會議、至今不改、閣下於軍事閱歷尚淺、如鮑之兩層大一字陣、打進步連環、李之不肯輕進、待賊先撲、王之將戰、會諸將各獻計謀、皆宜深思而善學之、令兄與程學啟等、必有獨得之秘、不可及之處、亦宜博訪而師法之、堅其志、苦其心、勤其力、事無大小、必有所成也、_
論俄國條約必不可行疏|張之洞|HCJSWXB_RAO_1881|讀戚武毅紀效新書練兵實紀有述　　　　|奏為要盟不可曲從。禦侮宜籌早計。謹就經權利害。披瀝上呈。仰祈　聖鑒事。竊臣近閱邸抄。因俄國定約。使臣辱命。奉有廷臣集議之旨。所有條約傳聞大概。臣竊不勝憤懣。謹將此約從違利害。縷晰為我　皇上陳之。新約十八條。他姑勿論。其最謬妄者。如陸路通商。由嘉峪關西安漢中。直達漢口秦隴要害。荊楚上游。盡為所據。馬頭所在。支蔓日盛。消息潛通。邊圉雖防。堂奧已失。不可許者一。東三省國家根本。伯都納吉林精華。若許其乘船至此。即與東三省全境任其游行無異。陪京密邇。肩背單寒。是於綏芬河之西。無故自蹙地二千里。且內河行舟。乃各國屢年所求而不得者。一許俄人。效尤踵至。不可許者二。朝廷不爭國稅。當恤商民。若准回兩部蒙古各盟。一任俄人貿易。概免納稅。華商日困猶末也。以積弱苦貧之蒙古。徒供俄人盤剝。以新疆鉅萬之軍餉。徒為俄人委輸。且張家口等處內地開設行棧。以後逐漸推廣設棧。戎心萬里之內。首尾銜接。不可許者三。中國屏藩。全在內外蒙古。沙漠萬里。天所以限俄人。即欲犯邊。迤北一面總費周折。如蒙古臺站供其役使。彼更將重利以誘蒙人。一旦有事。音信易通。糧餉無阻。勢必煽我藩屬。為彼先導。不可許者四。條內所載俄人準過卡倫三十有六。延袤太廣。無事而商往。則稽不勝稽。有事而兵來。則禦不勝禦。不可許者五。各國商賈。從無明言許帶軍器之例。今無故聲明人帶一槍。其意何居。假若千百為?。闖然徑入。是兵是商。誰能辨之。不可許者六。俄人商稅。種種取巧。如各國希圖均霑。洋關稅課。必歲絀數百萬。不可許者七。同治七年。新疆已經議定之界。又欲內侵。斷我通南八城之路。新疆形勢。北路荒涼。南城富庶。爭磽瘠。棄膏腴。務虛名受實禍。不可許者八。伊犁達耳巴哈臺科布多烏里鴉蘇臺喀什噶耳烏魯木齊古城吐魯番哈密嘉峪關等處。准設領事官。是西域全疆盡歸控制。有洋關斯有洋稅。有洋商斯有洋兵。初則奪我勢權。繼則反客為主。至彼有官而我無官。彼有兵而我無兵。且各國通例。惟沿邊沿海。准設外班領事。若烏里雅蘇臺科布多烏魯木齊古城哈密嘉峪關乃我境內。今自俄人作俑。設各國沿例。將十八省腹地?置洋官。不可許者九。名還伊犁。而三面山嶺內卡倫以外。盤踞如故。處高臨下。險要失矣。割霍爾果斯河以西。格爾滿?以北。屯墾無區。畜牧無所。地利盡矣。金頂寺久為俄人市廛。現與約定。俄人產業不更交還。是伊犁一?東來之路。必穿俄巢。出路絕矣。寥寥遺黎。彼又盡遷以往。人民盡矣。擲二百八十萬有用之財。索一無險隘無地利。無出路。無人民之伊犁。將安用之。不可許者十。俄人索之。可謂至貪至橫。某某許之。可謂至謬至愚。　皇太后　皇上赫然震怒。譴使臣。下廷議。可謂至明至斷。上自樞臣總署王大臣。以至百司庶官。人人皆知其不可。所以不敢公言改議者。誠懼一經更約。或有釁端。然臣以為不足懼也。必改此議。不能無事。不改此議。不可為國。__請言改議之道。其要有四。一曰計決二曰氣盛。三曰理長。四曰謀定。何謂計決。無理之約。使臣許之。朝廷未嘗許之。某某誤國。敢擅許擅歸。國人皆曰可殺者也。伏望拿交刑部。明正典刑。治使臣之罪。即可杜俄人之口。按之萬國公法。既有不能違制越權之例。復有臣執全權。可否仍在朝廷之條。正以某某不遵密函。不請　諭旨之罪相合。耆英之獄。成憲昭然。故立誅某某則計決。何謂氣盛。俄人欺我使臣孤懦。逼脅畫押。施一償百。而意猶未饜。不料俄羅斯靦然大國乃至如此。不特中國憤怒。即環海萬國。亦必不直其所為。至俄使不待定議。聲言歸國。外洋亦無此例。?凱陽德係署理正使。豈可擅歸。其恫喝無實。情形顯然。儘可聽其去留。不必追問。莫如明降　諭旨。將俄人不公不平。臣民公議不願之故。布宣中外。行文各國。平其曲直。兼囑各國會堂。將我國家情理兼盡之處。刊入新聞紙。明　諭邊臣。整備以待。據眾怒難犯之情。執敵　國不從之志。俄國自與土耳其苦戰以來。師老財竭。臣離民怨。近歲其國主屢有防人行刺之舉。若更渝海犯順。圖遠勞民。且有蕭牆之禍。行將自斃。焉能及人。故以示中外則氣盛。何謂理長。種種要挾。皆由伊犁而起。若盡如新約。所得者伊犁二字之虛名。所失者新疆二萬里之實際。而每年尚需耗四五百萬金餉需。以供邊帥防軍建城開屯之用。是有新疆。尚不如無新疆也。索伊犁而盡拂其情。則曲在我。置伊犁而仍肆責言。則曲在彼。?使臣畫押。未奉　御批。未鈐　御寶。一如載書未歃。豈足為憑。俄人理屈詞窮。焉能生釁。故緩伊犁則理長。何謂謀定。俄人而講信義。兵端可以不開。俄人必欲背公法。棄和好。設防之處。大約三路。一新疆。一吉林。一天津。左宗棠襲屢勝之勢。兵力素強。金順劉錦堂錫綸張曜亦皆健將。以靜待動。俄人必敗。聯絡哈口委棍口朵札拉僧遏其歸路彼將輪騎不返。若出吉林邊地。遼蔓林谷叢雜。其地去俄都二萬餘里。懸軍深入。糧餉艱難。不能用眾。　特簡兼資文武之將帥。授以重權。資以的餉。分南北洋海防之半。為經略東三省之資。　命左宗棠金順。選擇籍隸東三省知兵之將官數人東來。皆命招集索倫赫津打牲人眾。教練成軍。其人素性雄勇。習與俄?。定能制勝。即小有挫?。堅守數月。必解而走。天津一路。逼近　神京。然俄國兵船。阨於英國公例。而不能出地中海。即強以商船載兵而來。亦非西洋有鐵甲等船者比。李鴻章高勳重寄。歲縻數百萬金錢。以製機器。而養淮軍。正為今日。若并不能一戰。安用重臣。伏請嚴飭李鴻章。諭以計無中變。責無旁貸。及早選將練兵。仿照法國新式。增建?臺。戰而勝則酬以公侯之賞。不勝則加以不測之罰。設即以贖伊犁之二百八十萬金。雇募西洋勁卒。未必能為俄用。俄人蠶食回疆。吞併浩罕。意附印度之背。不特我之患。亦英之憂也。李鴻章若以此開悟英使。輔車唇齒。當事同仇。近年立功宿將。如彭玉麟楊岳斌鮑超劉銘傳婁雲慶岑毓英郭松林宋慶喜昌□□彭楚漢郭寶昌曹克忠李寶麟陳國瑞等。或現任。或退閒。或處廢在籍。如酌量　宣召來京。令其籌策。分據京通津沽及東三省。以備不虞。山有猛虎。自能建威銷萌。故修武備則謀定。__臣非敢迂談高論。以大局為孤注。惟靜觀事變。日益艱難。西洋撓我政權。東洋思啟封疆。今俄又故挑釁端。若更忍之讓之。從此各國相逼而來。至於忍無可忍讓無可讓。又將奈何。無論我之禦俄。本有勝理。即或疆場之役。利鈍無常。臣料俄雖言戰。不能越嘉峪關。雖幸勝。不能薄甯古塔。終不至掣動全局。曠日持久。頓兵乏食。其勢自窮。何畏之有。然則及今一決。乃中國強?弱之機。尤人才消長之會。此時謀臣宿將。足可一戰。若再閱數年。左宗棠雖在而已老。李鴻章未老而漸衰。精銳漸盡。欲戰不能。而俄人則以城於東。屯於西。行機於北。縱橫窟穴於口內外。逼衛莊。脅朝鮮。不以今日捍之於藩籬。而他日?之於庭戶。悔何及乎。要之武備者。改議宜修。不改議亦宜修。伊犁者。改議宜緩。不改議亦宜緩。某某者。改議宜誅。不改議亦宜誅。此中外?臣之公言。非臣一人之私言也。輔謀在疆臣。作氣在百僚。據理立辨在總理衙門。而決計獨斷。始終堅持。則在我　皇太后　皇上。事關宗社大計。坐視不能。緘默不敢。仰懇將臣此疏。一併發交廷臣會議。不勝憂憤迫切之至。_
議練軍事宜摺|曾國藩|HCJSWXB_RAO_1881|卷七十七兵政八兵法下|奏為再行酌議練軍事宜。恭摺仰祈　　聖鑒。事竊臣接准部咨。會奏直隸練軍事宜一摺。令臣迅即籌定簡明章程奏報定議等因。咨行到臣。臣竊維用兵之道。隨地形賊勢而變焉者也。初無一定之規。可泥之法。或古人著績之事。後人效之而無功。或今日致勝之方。異日狃之而反敗。惟知陳?之不可狃。獨見之不可恃。隨處擇善而從。庶可常行無弊。即就紮營一事言之。湘勇初出。亦屢為粵匪所破。既而高其壘。深其濠。先圖自固之道。旋即用此以制敵。厥後淮勇諸軍繼起。亦皆以高壘深溝為自立之本。善?營者。即稱勁旅。直至移師北來。改勦捻匪。每日計行路之遠近。分各營之優劣。曾無築壘挖濠之暇。而營壘之或堅或否。於勝敗全不相涉。即詢及陝甘勦回。貴州平苗。亦不以築壘挖濠為先務。至天津捍禦外洋。雖堅壁亦不足恃。即此一端。已知陳?之不可狃。兵勢之變化無常矣。然安營支帳埋鍋造飯。一則不擾閭閻。一則自固壁壘。斯乃古來之常法。并非勇營之新章。終未可棄而不講也。臣愚以為直隸練軍。宜添學?營之法。每月拔營一次。行二三百里為率。令兵丁修壘浚濠。躬親畚築。以習勞勩。不坐差車。以慣行走。至運米搬柴。則勇丁不過偶爾為之。如今年近事。老湘營之勇。由綏德州運米至花馬池。銘軍之勇。由濟甯州運米至張秋是也。論平日之常例。則採薪等事。每勇百人。照章有長夫三十六名。兵丁百人。舊例亦有夫役三十名。并有報銷四十名者。臣意練軍既?營行動。即須添募長夫百兵給三十名。雖所費較鉅。似亦不可省之項。有長夫任樵汲負重之事。則兵丁可不任搬運之勞。既以稍示體恤。又以見築壘挖濠等事。必須躬親。寬於此者。正欲其嚴於彼。至部臣所議兵丁宣講衣冠禮節。臣意老營操演。儘可整冠束帶。以習儀文。拔營行走。仍宜帕首短衣。以歸簡便。凡此皆一張一弛。擇善而從者也。臣前摺所謂重統領之權者。蓋因平日之事權不一。則臨陣之指麾不靈。臣在南中。嘗見有藩臬衙門募勇多營。平日之領餉拔缺請獎等事。皆由衙門主政。至臨陣之際。則另派武員統領。率之打仗。致指麾不克如意。即?撫及大帥所部多營。平日無一定之統領。臨時酌撥數營。派一將統之赴敵。終不能得士卒之死力。而江楚諸省。倖獲成功者。大抵皆有得力統領。其權素重。臨陣往來指揮號令進退之人。即係平日發餉挑缺主持賞罰之人。士卒之耳目有專屬。心志無疑貳。是以所向有功。臣所謂事權宜專本意如此。然亦會逢其適。幸遇塔齊布。羅澤南。李續賓。楊岳斌。多隆阿。鮑超。劉銘傳。劉松山諸人。或隸臣部。或隸他部。皆假重權而樹偉績。苟非其人。權亦未可概施。部臣所議得良將則日起有功。遇不肖則流弊不可勝言。洵為允當之論。良將者。可倖遇而不可強求者也。嗣後直隸練軍統領。臣當悉心察看。遇上選則破格優待。盡其所長。遇中材則隨處防維。無使越分。庶幾兩全之道耳。部臣復議及兵將相習。可收一氣貫通之效。又言轉弱為強。不必借才於異地等語。__臣竊意就兵言之。以土著為主。以保狀為憑。斷無令外省客勇充補之理。而客勇亦無願補遠省額兵之志。就官言之。則武職自一命以上直至提鎮。皆准服官各省。?畿輔萬方輻輳。尤志士願效馳驅之地。是各路將弁有出色者。皆可酌調來直。不得以借才論。直隸練軍。詢諸眾論。不外二法。一曰就本管之鎮將。練本管之弁兵。一曰調南人之戰將。練北人之新兵而已。訪聞前此六軍。用本管鎮將為統領者。其情易通。而苦於闔營無振作之氣。用南人戰將為統領者。其氣稍盛。而苦於上下無聯絡之情。將欲救二者之弊。氣之不振。本管官或不勝統率之任。當察其懈弛。擇人而換之。情之不聯。南將或不知士卒之艱。當令其久處。積誠以感之。臣今擬於前留四千人外。先添三千人稍復舊觀。一於古北口暫添千人。該提督傅振邦老於戎行。安詳勤慎。一於正定鎮暫練千人。該總兵譚勝達勇敢素著。志氣方新。二處皆以本管官統之者也。一於保定暫添千人。令前瓊州鎮彭楚漢以南將統之。與中軍冷慶所轄千人。姑分兩起。俟察?實在得力。而後合併一軍。此因論兵將相孚。而擬目前添練之拙計也。部臣又令籌定簡明章程。再行按月給餉。并查明直隸未經遣撤之勇。飭令回籍。妥為安插。臣查直隸勇丁上年經署督臣官文奏留十二營。臣今年撤去余承恩三營。其後夏麥秋禾。疊遭亢旱。常有匪徒竊發。因恐散勇窮無所歸。聚而滋事。是以遷延。未及續撤。俟秋末安靖。再當遣撤數營。即以裁勇之銀。添作練軍之費。至淮勇銘軍。乃臣所奏為拱衛京畿之師。其大隊?於張秋。分數營駐?保定。數營駐?臨清。目下不擬裁撤。另行附片覆奏。練軍規模。臣擬仍以四軍為斷。二軍駐京以北。二軍駐京以南。每軍三千人。統將功效尤著。者或添至四千五千人。其餘常行章程。已詳具於部臣及前督臣劉長佑所議條?中。臣昨議練餉底餉。一併支領。馬隊不溷步隊之中。一棚只以十人為率。亦經部議允准。此外如頂名冒替。是前此之積弊。未知將來能否革除。參用南將。是前此所已行。未知此後能否融洽。此次所議添募長夫。每月拔營。亦未知有無窒礙。斯三者一有未妥。則全局皆須變更。臣不敢遽定章程。恐不久仍須更換也。可否請　　旨一面交各衙門覈議。臣一面先行試辦。其餉需暫用江南協?。俟定議後。再由戶部撥發。俟試行果有頭緒。然後刊刻簡明章程。俾各軍一律遵守。所有再議練軍事宜。恭摺覆陳。伏乞　　　皇太后　　皇上聖鑒訓示。_
讀戚武毅紀效新書練兵實紀有述|李祖陶|HCJSWXB_RAO_1881|卷七十七兵政八兵法下|昔荀卿論兵。謂齊之技擊。不足以禦魏之勇士。魏之勇士。不足以敵秦之銳卒。秦之銳卒。不足以當桓文之節制。桓文之節制。不足以當湯武之仁義。夫以仁義行師。三代後不多見。偶或稱之。則如宋之襄公。魏之陳餘。適足貽人口實。若節制則人人不可少者也。節制如竹之有節節節制之。雖筍抽丈餘。而不傾欹。又如木之有幹。幹上報節。節上生枝。枝上生葉。節節固之。雖千花萬蕊。而不紊亂。無節制。則雖李廣才氣無雙。而戰輒敗北。有節制。則以孔明將?非其所長。而司馬仲達。亦不敢與戰。唐之大將稱郭李。而郭戰有負時。李則無不勝。以光弼馭軍最嚴。只一號令。而旌旗壁壘皆變色也。宋之大將稱韓岳。而韓戰屢北。岳則所向無前。以岳飛治軍最整。敵人每言撼山易。撼岳家軍難也。明自中葉以後。口橫於北。倭熾於南。當時名將亦有其人。而敗者相繼。惟戚武毅繼光與譚綸齊名。兩面皆當。無不著效。其故何也。則以武毅治兵。紀律實實嚴明。而又有恩信以固結之。使士卒皆樂於從事。有進無退。故當時亦號為戚家軍也。今讀其紀效新書十八卷。首為束伍篇。以神貌擇人。因人授器。便捷者宜藤牌。雄?者宜長牌。狠筅精敏者宜長鎗短兵。哨官定哨長。哨長擇隊長。隊長于選中兵中帶愿入隊兵十二名。各填腰牌給之。令各歸隊。凡行動立止。俱照鴛鴦陣次序。前後左右。不許稍紊。如此選兵選中即成隊伍。即有統束。即成軍容。差者渙者。即以軍法連坐。要立重信若古人徙木云者。以後順手牽羊。惟我號令是聽矣。其法長牌一面。藤牌一面。狼筅二把。長鎗四枝。短兵二件。火兵一名。為一隊。四隊為一哨。虛其中。哨長居之。四哨為一營。虛其中鳥鎗火器。哨官居之。每前後左右四哨。為一總。把總居之。一加旌旗立表。則雖畎畝之夫。十萬之眾。一鼓而就列矣。束伍既明。即當練習吾令。故次以號令篇。耳只聽金鼓。目只看旌幟。夜看高招雙燈。如某色旗燈?起點動。便是某營兵收拾聽候號頭行營出戰。不許聽人口說的言語。擅起擅動。各兵看各營把總的旗。把總看中軍的旗。如擂鼓該進。就是前面有水有火。也要前去。如鳴金該退。就是前面有金有銀。也要退回。大家共作一個眼。共作一個耳。共作一個心。有何賊不可滅。功不可立。其陣法。二牌手列居前。狼筅各跟一牌。以防拿牌人後身。長鎗每二枝分管一牌一筅。短兵防長鎗進的老了。即便殺上。伍長執挨牌居前。餘兵緊隨牌後。挨牌手低頭前進。如已聞鼓聲而遲疑不進者。即以軍法斬首。牌手陣亡。伍下兵通斬。凡面所向謂之前。用紅旗。面所背謂之後。用黑旗。左手所指謂之左。用青旗。右手所指謂之右。用白旗。?下所立謂之中。用黃旗。舉黃旗。則是中軍欲變動。舉紅旗。則是前軍欲變動。舉白旗。則是右營欲變動。舉青旗。則是左營欲變動。舉黑旗。則是後營欲變動。兵各面向其方。聽號令施行。凡旗點向何方。即隨其所指向往。旗不定不止。不伏不坐。凡束伍既完。即摘此令。令兵熟記之。耳目既一。而心則未也。於是束之以連坐賞罰以威其心。故軍法篇次之。_臨陣不許割賊首報功。恐戰之緩也。追賊不許拾所遺物件。恐其為誘我也。臨陣退縮。許甲長割兵耳。隊長割甲長耳。哨長割隊長耳。把總割哨長耳。回兵查無耳者斬。一人當先。八人不救。致令陣亡者。斬一甲被圍。二甲不救。一隊被圍。本哨各隊不救。致令陷失者。斬其哨長隊長。其他連坐法甚多。通如此類。次以論兵緊要禁令篇。又次以教官法令禁約篇。皆以補前號令篇之遺者也。號令既明。賞罰已悉坐作進退。當與攻殺擊刺同教。而比校不可無法。恐其花法入而正法昧也。故又次以比校篇。練習既熟。調[遣](遺)所不免也。故又次以行營篇。凡軍行委巡哨官生二員。止宿委巡視官生二員。差巡視旗十面。但有干犯軍令。即便指實呈明。前哨官給與清道藍旗十面。令旗一面。凡遇大小事務。俱要差人傳報中軍。兵分數道。臨發時務要會定記號。軍臨賊境。或林木異常。各兵須嚴勒器械。立定以待止宿。如入人家。或進城郭。每隊先差火頭進城。討取歇家。回報中軍。方傳令散隊安營。巡視旗分哨巡邏生事之人。如野外屯劄。對壘列營。則畫地以守於前。樵蘇以繼於後。夜防警襲。晝結行陣。其役也勞。其事也險。故說之尤詳。大?總以肅靜為主。遇號令傳下。營陣起止之際。耳只聽金鼓。眼只看旗幟。有喧嚷出聲者。拿治不貸。繼以操練營陣旗鼓篇。每層皆繪圖立說。極其分明。其出也于教?發放畢。中軍吹哱囉各起身一盪。喇叭必警。二盪必齊。官兵聽點鼓聲。路廣則每哨四隊平行。路狹則每哨挨隊依鴛鴦陣行至極前。俱層層立定。金響鼓止。俟定。又點鼓點旗。前營正兵。即由正路以當賊之頭。左營即由左取路以出賊之右。右營即由右取路以當賊之左。俱依大鴛鴦陣勢。單隊雙行。如有五營則以後哨急出。伏于左右。如欲俟賊來迎我。我則伏兵出于前三枝之前。里許之地。如我欲殺入賊中。則伏兵即於我所進左右二枝大兵之後。與交鋒之地。相去不過半里。伏之候前正兵將近賊一里之地。急吹單擺開喇叭。將鼓急點。前營正兵。平平一字開列。以前哨為第一層。後哨為第二層。左哨為左翼。右哨為右翼。左哨奇兵。以前哨出左路抄賊為正兵。後哨為二層接應。左哨為左翼。右哨為右翼。其右營奇兵亦照前營兵分于右通。每一層為平一字擺開。路狹則擺小鴛鴦陣。寬則擺大鴛鴦陣。又分擺為三才陣。俱臨時變化。其中軍兵。一面在大軍後二三里之地。據險劄老營候近賊百步之內。中軍放銃一聲。吹長聲喇叭。鳥銃手在前打銃。每長聲喇叭一聲。打銃一層。擂鼓即止。如喇叭聲連綿不止。是要鳥鎗一齊放丁也。又近賊五十步外。放起火一枝。各射手放箭放弩放火箭畢。吹天?聲喇叭。擂鼓。各兵奮勇徑奔賊鋒。怎是如何?殺。不許亂了鴛鴦陣。隨離隨合。務要牢記。其平日所習陣法。牌筅鎗刀之法。用時都如平日爭忿?打一般。不慌不忙。殺進一層。又殺一層。殺死倭賊。任從後兵斬級。當前者只管殺去。任賊擲來金銀。只是?殺。再不須顧。_第一層戰酣。擂鼓少緩。又擂鼓。第二層急急衝過前層接戰。前層少整隊伍。鼓又少緩。又擂鼓。第一層衝過第二層之前接戰。第二層少整隊伍。兩翼兵一體間層。依令進戰整隊。與正兵同待左右俱合之際。扮賊奔走屯巢之象。鼓又少緩。再吹擺隊伍喇叭。各兵即將賊所奔之巢或山林之內。即時四面各整鴛鴦大陣圍住。每遇門路。處以厚兵。一哨官兵當之。緊于門路要口。鴛鴦陣立定。以備併力衝出殺入。不許輕動擅進。恐中賊伏。賊之統鋒死?。皆在此處。但以守定為功。其非門路之處。各營哨分內信地之兵。聽即設計出奇。從便攀登。以與敵戰。但責其取勝而已。大捷既畢。據報無警。各兵照舊圍攻。聽中軍差親兵入圍內搜報平安。聽捽鈸?。各于?下收成大隊。再聽鈸?。各哨為一聚。各營為一大聚。俱隨五方各該大旗下立定。俱仍照原出戰大隊之規。分前後層左右翼。聽鳴金一聲。各前一層。退出間隊。在後層之後。鳴金二聲。齊喝立定。又聽鳴金二聲後層未過之兵。間隊退過已退兵之後。又鳴金二聲。齊喝一聲立定。如此間隊。依金退至中軍大營。放砲三個。喊吶三聲。鳴金大吹。打得勝鼓。各兵挨次看旗頭收回。作大四壘。此五營出陣之說也。若止四營。則以一營為正兵。二營分為左右。以第四營一半設伏。一半劄老營。若止三營。則以一營為正兵。一營分為左右。一營中一半為伏兵。半為老營。若止二營。則以一營中一半為正兵。一半為左右。一營中一半為伏兵。一半為老營。若止一營。則以各哨分之。雖只一個人。亦可如此操習。及如用圖臨陣也。刻舟求劍者。豈足以語此。繼之以出征起程在途篇。前哨先設塘報。人馬每塘五名。各以相望為準。每路設二十四塘。次領哨把總等官領人馬挨哨出城。主將居中軍。如一路行。以前總居前。次左總。次中總中軍。次右總。次後總。軍行則塘報亦行。軍止則塘報亦止。如前途稍寬。則分為二路。或分為三路四路而行。如遇賊。即變為方營待敵。前哨有五方旗一副。高招一副。見林木開青旗。阻水澤開黑旗。遇兵馬開白旗。山險開黃旗。?火開紅旗。其高招如道可一路行。立一面。二路行。立二面。三路行。立三面。四路行。立四面。?營行。立五面。後部挨次。遞相傳聞。凡塘報哨見賊急則磨紅旗。緩則磨黃旗。眾則磨青旗。少則磨白旗。無路可行則磨黑旗。如賊自塘馬腰內突出。我兵不及下營者。即急下營。近賊者不必抽間隊。盡數備敵。先用銃平列打賊。次挨排短兵出戰。其無賊處。一面照標撥人應援。一面安立釘排拒馬。為一字陣。別部應發援兵者。或包水港溝渠。若賊可望見者。止守營。不許遣接。奇兵如賊不見之處。雖有險阻溝渠。正我兵出奇必勝之利。亦須相險設智。別渡精銳一二百人。遶出不意。必可取勝。此上策也。次為長兵短用。說次為藤牌總說。次為短兵長用說。次為射法篇。次為拳經捷要篇。次為布城諸器圖說。次為放鳥銃法式。及子母砲佛狼機式。皆以精技藝利器用者也。次為旌旗金鼓圖說篇。皆圖繪分明。各按方色。次為守哨篇。蓋為各路探哨報警及守城號令。與軍法者也。末為治水兵篇。其說尤備。而全書畢矣。余考周官之制。五人為伍。五伍為兩。四兩為卒。五卒為旅。五旅為師。五師為軍。即隊哨營陣之法所從出。茲特合伍為什。而以二牌當前。二筅四長鎗二短兵隨後。止則同止。行則同行。賞則同賞。罰則同罰。所以取象於鴛鴦也。_即合四隊為一哨。四哨為一隊。其進止賞罰無不同。即變而為三才五行八卦九宮。其進退離合。亦皆秩然而有條。釐然而不紊也。夫呼市人而使戰。惟韓信能然。當其入伍之初。亦必有束之之法。特史文不具耳。否則置之水上。將渙然散。其肯人自為戰哉。且其所以多多益辦者。以分數明也。由伍而什。由什而隊。由隊而哨。由哨而營。由營而陣。主將令偏裨。偏裨令曲部。曲部令哨隊。哨隊令士卒。節節制之。以金鼓為之節。以旌旗為之標。分合進退。千變萬化。而號令總出於一。而又利其器械。精其技藝。賞罰以鼓之。哨探以先之。臨陣則有進無退。有死無生。如此之兵。得三千人。即可取勝而無敗。若加至十萬。則橫行於天下而無敵矣。韓信所云多多益辦者。豈有他哉。不過自束伍始耳。然韓信之軍。高帝能馳數騎入而奪之。則以營陣尚。不如此之哨探明而營壘固矣。此武毅所以為名將。而與譚綸並稱也。然南北異地。戰守異宜。車騎異用。武毅嘉靖末。在浙江為參將。召義烏三千人訓練之。比及三年。一軍特精。新書所言者是也。隆慶間。在薊門總理薊州昌平保定三鎮練兵事宜。則其地易而其權益重矣。今以明史考之。至鎮上。謂薊州兵雖多亦少。其弊有七。七害不除。邊備曷修。而又有士卒不練之失六。練而無益之弊四。曷為四弊。一營之卒。為砲手者。常十不知五兵迭用。當長以衛短。短以救長。一也。三軍之士。各專其藝。金鼓旗幟。何所不蓄。今皆置不用。二也。弓矢之力。不強於寇。而欲藉以制勝。三也。教練之法。自有正門。美觀則不適用。適用則不美觀。而今悉無其實。四也。臣又聞兵形象水。水隨地而制流。兵隨地而制勝。薊之地有三。平原廣陌。內地百里以南之形也。半險半易。近邊之形也。山谷仄隘。林薄蓊翳。邊外之形也。寇入平原。利車戰。近邊利馬戰。在邊外利步戰。三者迭用。乃可制勝。今邊兵惟習馬耳。未?山戰林戰谷戰之道也。惟浙兵能之。願更予臣浙東殺手砲手各三千。再募西北壯士足馬軍五枝。步軍一枝。專聽臣訓練。軍中所需。隨宜給取。臣不勝至願。朝議皆從之。又議立車營車一輛。用四人推輓。戰則結方陳。而馬步軍處其中。又製拒馬器體輕便。利遏寇騎衝突。寇至火器先發。稍近則步軍持拒馬器。排列而前。間以長鎗狼筅。寇奔則騎兵遂北。又置輜重營隨其後。而以南人為選鋒入衛。兵主策應。本鎮兵專戍守。節制精明。器械犀利。薊門軍遂冠諸邊。今觀其練兵實紀九卷。用束伍法以節制之。與新書同。而其條?則有異。其言練伍法也。第一選騎兵。將投募見在軍士人等。次第喚人。如一千。先定千總一員。令千總選部下把總幾員?中。又令各把總選百總幾員?中。又令百總選旗總三名。先以一隊總自行揀兵十一名。一字立定。主者與之辨驗堪否。以有力伶俐者二名。為一伍長。二伍長充鳥銃手。以鳥銃為長兵。仍習雙手刀為短兵。以有力伶俐者二名。為第三第四充快鎗手。各執長柄快鎗為長兵。用柄代棍為短兵。以有殺氣者二名為第五第六充钂鈀手。以钂鈀為短兵。以火箭為長兵。以有殺氣能射者二名。為第七第八充刀棍手。以刀棍為短兵。以射為長兵。以有力習射者二名。為第九第十充大棒手。以大棒為短兵。以弓矢為長兵。以庸碌可役者一名。充火兵。聽隊長管束。此馬營左右二部也。_中部輕騎。每司第一局。俱銃手。為第一二三四五六七八。鈀手兼火箭。為第九十二局。三局俱殺手。第一二三四俱弓矢腰刀。第五六七八俱弓矢?鎗。第九十俱钂鈀並火箭。以上俱聽隊總管束。先填隊總牌。次填籍貫年貌牌。次填疤記武藝牌。次填全隊姓名於腰牌。將牌送填清冊。又喚一隊。如此三隊畢。又喚一總旗。照此填完。領於空地。將隊伍擺個式樣。一面即付以方色認旗。一面執之以辨行伍。三旗總俱完。付與一百總俱完。即命本把總領於空所擺開。申明約束。領回出示。第二日點名。隨即均給馬匹。凡戰兵俱與以上等馬。係火器差使者與二等馬。下等汰去不用。每各三部。雖同一體。而驍健伶俐好漢。須歸各頭司。即暗寓選鋒法矣。已又選步兵以有力伶俐者二名。為一伍長二伍長。各為鳥銃手。兼雙手長刀一把。第一名在右。第二名在左。又二名為長柄快鎗手。鎗柄即代短棍。以便捷骨柔者為藤牌手。力大貌黑而粗猛者為狼筅手。年少有精神殺氣者為钂鈀手。仍兼火器。又一名為火兵。凡出戰於銃箭快鎗火箭放過之後。牌為一層。筅為二層。鈀為三層。長刀為四層。鎗棍為五層。已又選車兵。每營一百二十乘。以二十四名為一車。分奇正二隊。先令該管百總。將軍正隊長二人選到。凡選車正。必須伶俐知事有主張者。隊長必有者。於內先喚第一車正。就眾軍中取二十名前來。內選有力而稍伶俐者為舵工。又以有力伶俐者六名充弗狼機手。以一三五三名在左。管狼機一架。以二四六三名在右。管狼機一架。又以力弱伶俐者二名。管火箭與舵工。車正共十名。此正兵隊也。又於二十名之內。仍選奇兵一隊。將先選到隊長。給長桿鎗一根。上用該色隊旗。聽隊長自揀兵九名。以年壯伶俐有力者四人。為鳥銃手。各給長倭刀一把。在車內放鳥銃。出車先放鳥銃。賊近用長刀。又選身中年少骨軟者二人。為藤牌手。在車內放火箭。出車打石塊。賊近用藤牌。又以有殺氣者充钂鈀手。在車放火箭。出車亦放火箭。賊近用钂鈀。火兵為第九名。專管各隊炊飯。此奇兵也。又有新製輕車利於遠出。經過險隘。有時用之。已又選輜。車。計輜重車八十乘。每乘騾十頭。鼓車一乘。元戎車一乘。各騾四頭。先選正兵一隊。聽該車正將先已領過騾頭軍兵。扯出相識認八名。先編車兵為首。騾兵八名。與舵工為九。內以第一二三四五六名。放佛狼機二架。第七八名專管騾頭。又選奇兵一隊。各帶長短器械。此車不用正箱不用門車。俱是左右偏箱。開營兩路而行。遇賊合為方營。待戰並不移動。若車騎併營。除前門車八乘。後門車八乘。左右幫車各二乘。不派騎兵外。左右箱車。每兩車一聯。派騎兵一旗。將旗兵旗總與兩車車正三人互相認識。任是縱橫輪轉。開合進退。三人者不許相離。車箱只是向外。車正認定旗總。但若相失。必催相傍。旗總專看二車正之車。但若相失。必催湊近。迴轉湊合間。只以騎就車。不以車就騎。如致相離。但責旗總。其騎步車三軍。俱有旗鼓。俱有雜流。各有旗號。各有什物。各有神器。各有馬柞。篇中皆詳載之。_第二卷練勇計四十二條。不盡是說勇事。而中間遵節制一條最佳。謂軍中惟有號令。宋時敵稱岳忠武軍曰。撼山易。撼岳家軍難。夫軍士一人。不過一百斤氣力。如何比山難撼。試看用人抬巨石巨木。萬萬斤木石。用千數箇人。便能抬得來。?數千人雖是力在各人身上。而繩子扛子則可均在眾人身上也。如今操賞罰號令。節制規矩連坐之法。都是抬木石的繩扛一樣。人人號令重如性命。死便就死。不敢違令。死于賊手。尚有優?。犯了軍法被殺。空喪性命。又無前項恩典。且與賊對敵。固恐殺死。?不思見他走了。被他快馬趕來。?也是死。走在水裡。不免淹死。山上跳下。不免跌死。若將走了死的念頭。向前與他?殺。他一箇做好漢。死也報了我的仇恨。自然萬人一心。萬心一力。今日號令。決要似岳爺爺軍。又如大木大石。用繩子扛子不拘千萬人同抬。都要壓倒肩上。斷不准如?年人各異心。一如兒戲也。卷三練耳目。即新書耳只聽金鼓之聲。目只看旌旗之色也。卷四練手足。諸技不是答應官府的公事。是爾來當兵防身殺賊立功。本身上貼骨的勾當。爾武藝高。決殺了賊。爾武藝不如他。他決殺了爾。若不學武藝。是不要性命也。想爾往日不學武藝。不脩器械。不著重鎧。見賊便走。料定不用鎗刀。皆因自來臨陣。全無紀律。以致當先退後。功罪難辨。故人無戰心。今連坐已定。號令已明。進前退後。都有一箇法子管著。便是十萬人臨陣。設有一箇當前。一箇退縮。都查得出。決照條內施行。爾不學武藝。是與性命為也。思之思之。於是有連坐賞罰例。比校各項武藝。以九則分其校射也。謂不在圖中。以能扯硬弓射重箭。又去得平。去得遠。又多中。中必深入為超等。其校火器也。謂凡鳥銃快鎗。須各該管將領。將銃通行選校。以銃口相同。各為一旗。置合口鉛子模範一箇。鑄出鉛子磨光。逐箇秤?。是否正合各銃之口。流入稍?。用搠杖送下。庶打出有力。而正搠杖以堅直為式。火門以小為式。火繩以乾為式。火藥以燥細性急為式。火繩點放一二根。看其緩急。長短。務合前式。藥管以金力之大小。裝藥不多不少為式。以及校團牌。校腰刀。校刀棍。校大棍。校戰隊。下至摩旗打鼓皆有法。卷五練營陳。一為操馬兵。二為操步兵。六為操車兵。皆有條有理。一覽了然。卷五練營陳。行營計十八條。野營計二十九條。戰約計三十條。行營十里一止。整齊一次。凡遇車不得方軌之地。便少止。俟探明賊情乃過。但過險必劄長營。太平時劄方營。必無徑行之理。必擇好將一員。嚴督後車。專管營尾。馬兵恃車為險。而車借馬兵為前後拒。若賊在百里之外。長驅追賊。遠近勢殊。但單馬單車相配徑行。不必防險。不必下營。必去賊六十里乃爾。凡渡水先遣哨馬百千。各執小旗於四遠高處。架梁不動。先以一哨劄營于河岸據水。然後依次照法渡之。渡過一局一旗。即劄成一局一旗之陳。軍火器械。整列完備。如賊在面前。就要戰殺一般。然後鳴鑼坐息。等候一局過完。劄成局營。一司過完。劄成司營。一部過完。劄成部營。一營過完。劄成大營。則一營方行。如塘馬?然報警。即不必渡。各于兩岸候戰。野營每日行至未時。主將領前項各官。同鄉導馳高熟視。擇地安營。營定。著探馬四高瞭望。無事。乃放樵汲飲馬者。發放如例收完。_若出多入少。非被傷捕。必係逃走。或暴病。該營將官。遣家丁夜不收出營之。如出少入多。非係錯數。必有虜回士民。或夾來奸細。該管便當挨查。一面馬兵將官撥遠探馬。每面二十匹為四撥。各帶燈籠一箇。起火三枝。三眼銃一門。四面伏路。諭令遇警尚緩。放火箭一枝。銃一箇。急則放三枝三箇。戰須實戰。往時?操。只用好看花法。一切習成虛套。及至臨陣。全用不著。今教?內行一令。舉一號。立一旗。排一陣。操一技。學一藝。都是臨陣時用的實事。臨陣用不得的。便不操。器械不是臨陣時實用的。不做與爾領。不是臨陣時實用舞打之法。不使爾學。但須用命用心向前。勿逃走耳。于是有連坐之法。如一伍同退。只殺伍長。一隊同退。只殺隊長。一旗同退。只殺旗總。以上皆然。所殺不過三五人。似與眾人無干。還可逃走。不思此法一行。便是百萬兵一時進前退後。我也都有查考。都退不得。且如一部人齊退。必殺千總。千總見一部人退。他決不退。必被賊殺。我便將他管下把總都殺了。以償千總之命。把總見千總不退。恐陣亡了。就該償命。便是把總。亦不敢退。其他所管百總。怕把總被殺償命。就守著把總不敢退。旗總見百總不去。恐被殺償命。亦不敢退。隊總怕賊殺了旗總官要償命。也不敢退。就護著旗總站住。伍下軍恐賊殺了隊總。其一伍軍都該死。便都護著隊總站住。如此不是我所殺止于陣亡的部下三五人。便是百萬人也要同心。那個還敢輕先退走。若一齊上前。同力殺賊者。頭目致有陣亡。不坐以屬下償命之罪。如有斬獲。仍以功論。而以首級先恤死者。然後分與生者。而又齊士心。禁貪利。治貪級。戒銃手。懲虛銃。有不戰。戰必勝矣。至卷九練將二十六條則採六經之腴。?百家之粹。精微廣大。兼而有之。而總歸到節制上去。節制者何。譬如竹之有節。節節制之。故雖虛抽數丈之筍。而直立不屈。夫節制工夫。始于士伍。以至隊哨。隊哨而至部曲。部曲而至營陳。營陳而至大將。一節相制一節。節節分明。毫不可干。金鼓各有所用。音不相雜。旗麾各有所用。色不相雜。人人明習。人人恪守。甯使此身可?。此令不可不守。此命可?。此節不可不重。視死為易。視令為尊。如此必收萬人一心之?。必為堂堂無敵之師。用之塞上。則外搉強敵。用之域中。則內清叛亂武豈不與文並重。而同為國家之保障哉。末附儲練登壇口授一卷。乃鎮守薊門時面諭諸將。而諸將錄之以諭軍士者也。先論薊門情形。與山陝宣大不同。以敵至此。必大舉而無零級可斬以塞責也。次論諸將從前積弊。只是欺哄朝廷。從不敢堂堂一戰。次論戰必先圖勝算。今弓馬皆不如敵。而甲又疏敝。其何以戰。令諸將各退思之。以圖勝算。次言今軍門號令。異于往時。須各改換心腸。才可于死中求生。次論邊墻難守。必如今所建空心炮臺。才可行用。次諭誓幹實事。不可一味唯唯。而退有後言。次曰再升帳。方暢言所製諸器。有可戰可守之具。又有五種方?。為諸將所不敢明書者。又論用大眾。圖大敵。須以全取勝。不待交鋒而事已明。以己有五種火器。對他弓矢一種。有鈀棍等項。對他短刀一件。又有車營對他衝馬也。_又論戰守之本。全在此心。要立志向如班超。以三十六人。而取三十六國。彼亦是人。我亦是人。不可苟且以塞責也。次日又論短兵所以不能接長兵之故。不惜以身試之。又論能使萬人為一心之故。只是以一管十。以十管百。以百管千。以千管萬。兵退走。則斬將。將敗死。則斬兵。一節一節。互相瞻顧。有欲走而不能走。欲走而不敢走者。其間威儀濟楚。情致?綿。揮扇啗瓜。情同朋友。飲酒?話。樂比家人。諸將于是曠若發蒙。知有所恃而可以戰。偏裨勉部曲。部曲勉哨隊。哨隊勉士卒。舉數十年退縮偷安茫無把握之情弊。一旦轉移于口舌之間。而肺腸盡滌。耳目皆通。薊門軍容遂為天下冠矣。所以能坐鎮薊門一十六年。不惟無嘉靖時俺答圍都城之患。而且晏然無邊塵之警也。夫將才不同。有宜于北。而不宜于南者。有宜于南。而不宜于北者。又有能盡其才。與不能盡其才之患。是在君與相知人之明。督與撫責任之專與否耳。是時在內閣者為徐階高拱張居正。為督者為譚綸。居正以手札指授機宜。洞中肯綮。綸即此書所云軍門抱負。已所深知者也。內與外同心共濟。不惟無掣肘牽制之虞。兼有發蹤指示之益。故能盡其心力。不啻以身為長城。迨居正歿。而言者踵至。且謂不宜于兆。而移之廣東矣。然後人沿襲其制。尚保數十年無事。嗚呼。豈不偉哉。今天下承平日久。人不知兵。平時雖有操練。不過沿襲故事。演成虛文。干實用全然無濟。且徒恃?火。一切弓矢鎗刀團牌狼筅钂鈀火箭鳥鎗諸器。所云長以衛短。短以救長者。通不練習。練亦不以束伍法節節制之。側聞粵西土匪之變。兵不用命。見賊即走。所?砲火。望見賊影。即盡數放盡。賊近身無寸鐵。又無甲冑。盡棄火器。鬨然而散。有一戰而失去大小砲三百餘位者。使得見武毅此書。用其束伍法以選士卒。用其連坐法以警將官。而且金鼓響亮。旌旗分明。器械犀利。耳盡能聞。目盡能識。手盡能持。節節制之。一毫不紊。將千百萬人。盡如身之使臂。臂之使指矣。烏致是哉。然而欲練兵。必先儲將。欲儲將。必為立師。則此書又具言之矣。今錄其文于後以備考。為議儲將材事案照先准巡撫都御史劉手本為照國家枕塞建都。聖謨深遠。顧自嘉靖庚戌而後。強敵侵陵。殆無虛歲。在九邊皆然。而薊鎮為甚。夫天下危。注意將令。固其時矣。第世冑之子。率狃于紈?之習。無復鷙鷹闞虎之氣。又或?自行伍之間。足堪一劍之任。而韜?不諳。終非全器。今國家三年一開科。以弓馬策論別殿最。定去留。選士可謂精矣。而造士之法則未備。屢奉詔令中外臣工。得舉所知將材。又令廢閒將官。類得甄錄。用將亦既廣矣。而儲將之典則未講。近該本院調取所屬遵化等衛應襲舍人親臨演武?。聊一試之。得年少精壯騎射嫻習者三百餘人。竊欲將此輩?之武庠。擇立師長。授以武經。總要孫吳兵法。六壬百將等書。俾各習讀講解。仍于騎射之外。如矛盾戈鋋?弩?石火攻車戰之法。各隨所長。分門析類。各令精通。俟其稍間一試之。或令之赴邊。使習知山川之勢。北敵之情。或暫隨在營。使熟識旌麾金鼓之節。且教而且用之。用之不效。而又教之。如此數年之後。必有真材。_但事在謀始。規條未定。一切教養之方。供膳之禮。合行會議。以便題請施行等因到府。看得此議係本院作人儲材。為國為民。甚盛舉也。但今可教之材未乏。而乏師為難。歷觀古之能兵者。必有鬼谷子之師。而後有孫龐之劍術。必有韓擒虎之勇。而後有李靖之兵法。目今堪為教將之師者。果其誰歟。必不得已。姑開學館。擇實心真志。教習文行者為養蒙師。兼而取之。俟其應讀諸書稍能講誦。考其文行。果可實用。即多選熟知武藝之人。不拘行伍遊方之輩。或為藝師。或為藝友。每學數人。日夕教演。不過三年。諸藝俱通。然後付各實用營中習教陣法摻法。俟其習有成效。然後總調一處考校之。果為精通。又再付有事地方。將領出征。習臨陳真戰真法。俟?而量才擢用。其?習一藝。雖孔子亦云百工居肆以成其事。為今之計。先擇年力貲幹相應者。每道為一會。俱附各道常住地方學宮之內。列於儒生之後。總聽學官提調。另擇合格師長。老成生儒。曾歷邊方及遊將門者尤善。有號房則於號房。無則別求館舍以教之。俟一年之後。則分立三等。以後每一季一考。以所進等差為賞罰。每季月放假一次。量給客費。俟其考中一等者。照依生員另給?糧一石。而客費與眾同者。仍不廢焉。若因調習不便。聽其隨在隸籍讀書。此不過虛應故事而已。必不能有成。何也。彼分散諸庠。孤陋寡聞。一也。不能便得許多合格之師。二也。督責未專。三也。至於提調一節。歲必總之於撫院。每年約日。將所屬地方各道所屬教養官生盡數調赴遵化。會同總兵官?而校之。以行賞罰。在各道則月季而章程之。儲之之方如此其密。則習之之?。捷於影響矣。於是復為文以申言之曰。將之於兵。殆人身之有心乎。心附於胸。而本虛靈之體。以酬酢萬變。殆將附於法。而本虛靈之運。以指揮三軍者也。心蔽於物。將蔽於心。一而已矣。或者曰。為兵之將者。材官也。藝士也。藝而材。將職理矣。使貪使詐使愚。可也。子專以心言。毋涉經生迂談乎。戚子曰。誠若是。則文武為二矣。夫人無二身。則文武無二道。材藝之美。必有不二之心。庶成其材。苟有人焉。以不二之心。發於事業。晝夜在公。即有一尺之材。必盡一尺之用。至於多材之徒。或工為身謀。或明習禍福。用之自私。雖良平之智。孔明之述。我何所賴。故曰。有將材而無將心。具將也。無將心斯無將德。將德靡而用其材。此世之所以有驕將。有逆臣。有矜怠之行。有盈滿之禍。有怏怏之色。不能立功全名。衛國保家。為始終完器矣。曾子曰。可以託六尺之孤。寄百里之命。君子人與。君子人也。夫以託孤寄命。必曰君子。孰謂付以疆?之責。授以太阿之柄。而詐也愚也貪也。而可使之乎。恭惟太祖高皇帝。驅逐中原。光復中夏。北極沙漠。南窮瀚海。無不?服。內而禁旅團營。外而九邊海寓。與武弁襲授諸政悉屬司馬。視文職之掌於?宰。事體相等。凡此皆所以蓄養武弁。為求將設。如張大罟於深淵。冀無遺鱗而後已。祖宗設立武科。法制至今益備。漸埒文?。雖草莽九流。咸許入試。凡此皆所以搜羅材技。為求將設。如布大羅於深林。冀無遺羽而後已。_為武弁者。豢養幾二百餘年。而武弁不足以得將。為科目者。已歷七十餘科。而科目不足以得將。中間寥寥有聞。足為邊疆輸力。稱名偉者。不過數人。多出甄?。未聞素山豢養科目之中。僅有人焉。方且恃廉傲物。伐功上人。求其始終無二心。明義欲之辨。純忠勁節。無周公不足之觀者。未見有人焉。戚子嘗求其故矣。嗚呼。用非所養。養非所用。教之者異其施。施之者不由於所教。日撻而求其楚。不可得矣。今之練將者如何。戚子曰。無分於武弁也。無分於草萊也。無分於生儒也。遴其有志於武者。?督而理之。首教以立身行己。捍其外誘。明其忠義。足以塞乎天地之間。而聲色貨利。足以為人害。以正其心術。其所先讀。則孝經忠經語。孟白文。武經七書白文。次第記誦。其所先講。則孝經忠經語孟武經七書。毋牽意解。不專句讀。每一章務要身體神會。其義庸有諸身乎。其理果得於心乎。擬而研之。研而擬之。由恍惚而得。由得而復恍惚。俟畢即讀百將傳。某如何而敗。某如何而勝。孰為奸詐。孰為仁義。孰為純臣。孰為利。夫孰為烈士。孰為逆臣。某如何而完全名節。某如何而敗名喪家。某何以死非其罪。某何以為罔生幸免。某能守經。某能應變。逐節比校。以我身為彼身。以今時為彼時。使我處此地。當此事。而何如可。俟其尚志既定。仍復如前。曉以禍福利害之數。成仁取義之道。須心中有定主。不為告撓。不為禍愓。無見於功。無見於罪。常惺惺矣。然後益之。以春秋左傳。資治通鑑。以廣其材。及授之學庸大義。使知心性之源頭。源潔流清。悟見鳶魚。常活潑矣。又如醫者之於醫。先習藥性訣醫方。而後晉之岐伯難經素問。故得乎方而不拘乎方。悟乎法而不泥乎法。於是為純臣之性。吉士之材矣。然後晉之以雜習器技行伍之務。將之於桴鼓實用之間。則將材成矣。後又附以練將膽練將藝正習訛練真將分將品練心氣七條。以及原軍禮等篇。俱係名言與新書卷首。或問三條皆宜全讀。有志力之士。能與製器諸說而並通之。則本末精粗無不具備。可以將兵。亦可以將將矣。咸豐二年二月上高李祖陶纂。_孫子之書。形而上者也。戚氏之書。形而下者也。然形而上者之道。即寓於形而下者之器之中。倘兵無節制。則雖有權謀。無所可用。即用亦不能成矣。至於儲將之篇。精微廣大。醇乎其醇。則又為孫子書補其腦矣。讀者須詳味之。祖陶再識　督學張小浦先生評曰。人人共讀之書。一經點竄。遂如李臨淮壁壘一新。蓋先生留心當世之務。凡所論著。無不洞悉機宜。切中時獘。此篇尤為深切著明。為將帥者皆宜熟讀也。_